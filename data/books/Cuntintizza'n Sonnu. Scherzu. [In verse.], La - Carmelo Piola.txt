	 	 	 	I.
	 	Li casteddi in aria.
	 	TRA 'na casuzza tutta affumicata,





Chi santa carità datu ci avia,


	Supra 'na seggia ciunca e spirtusata
	Si truvava Nnuccenzu chi liggia





Un largu scartafaziu 'mpastizzatu


D'illigibili 'nchiostru tacchïatu.


	 	Ad ogni passu di la littra attentu





Chiddu chi avia liggiutu riplicava;


E chinu di 'ndicibili cuntentu


	Strincia 'n pettu lu fogghiu, e suspirava,





Dicennu 'ntra se stissu: O Diu putenti,


	 	Eccu lu fini di li mei turmenti!
	 	 	Quali miseria, quali scuntintizza
	 'N tutta la vila mia aju pruvatu!





Un sulu istanti di vera alligrizza


Nun mi rigordu d'aviri gustatu !





Pinseri 'n testa, affanni e firnicia


Foru cumpagni di la vita mia !


	 	Ora però chi Diu s'ha cumpiaciutu





Pruvvidiri lu vermi 'ntra la ciaca,


Sugnu assolutamenti risolutu


	Nun stari cu li manu 'ntra la vraca;





Anzi cercu di mettiri giudiziu


	Pri 'un jirimi li cosi a precipiziu. ---
	 	 Mentri cussì dicia, languida e mesta





Una misira donna s'avvicina,


Palita, tutta 'ngramagghiata 'n testa,





Chi quattru picciriddi si strascina,


Li quali a vuci stripitusi e strani





Dicianu: Mamma mia, dunami pani !---


	 	A tali vista lu Nnuccenzu allura
	Ci va a lu 'ncontru, e
	 	Rosa mia, ci dici,
	 	Tirminirà sta barbara vintura,
	Si, nui sarremu prospiri e filici!
	Leggi, Rusidda, pri stu fogghiu amicu D'ora 'nnavanti mi nni 'mporta un ficu.
	 	 	 	La svinturata danna, chi 'un capisci





Quali gruppu ci sia 'ntra stu mmarrazzu,


Comu stupita guarda ed allucchisci,





Pirchi supponi lu maritu pazzu;


	Pazzu, pirchì 'un po' cridiri a ddu fogghiu





Chi purtaturi sia di tantu imbrogghiu.


	 	Pri cui, gunciata sina 'ntra li naschi





Comu di ventu un gran rufulïuni


Quannu ribumma avanti a li burraschi,





Replica: Deh! nun essiri turduni,


Di cridiri sti grossi asinitati


	 	Di cabali e d'alchimia 'mmaginati !---
	 	- Chi cabali! chi alchimia! --- rispunniu





Quasi muntatu in colira Nnuccenzu;


Ccà di lu gran Fatturi espressu viu





Pri sti nnuccenti un sblennitu cumpensu!


Di ricchizza si tratta, e t'assicuru





Ca viu prospiru e letu lu futuru!


	 	Oh! chi piaciri, ob Diu! chi cuntintizza





Vidirimi putenti e facultusu


	Da 'mpurtarimi un cornu di l'autizza





Di cui m'ha dittu lariu pirucchiusu!


E sti nnuccenti, chi su pizzintuni,





L'educhiroggiu comu li baruni.


	 	 	Prima d'ogn'autru, vogghiu a li me' figghi





Daricci a tutti 'na condizïoni,


	Nun già cu li carizii e li 'mmizzigghi,





Ma cu li saggi esempii e l'opri boni:


Pirchi canusciu chi l'esempii sunnu





Li primi istituturi di lu munnu.


	 	A lu granni, ch'è un veru ciarlatanu,





Jeu fari ci farrò lu curïali,


	 Pirchi cu li cavilli e accorta manu,





Cu 'mbrogghi, cu rinficchi e cosi tali


Sfirria, 'ngagghia e lusinga li pirsuni,





· Tirannu abbraciu a lu so cudduruni:


	 	Difatti nui videmu a tempi d'oi





'Nveci d'aristocratici e magnati,


Sti curïali chi cu l'opri soi





Prospiri e ricchi sunnu addivintati;


E chiddi chi si dicinu clienti





Ci vannu appressu poviri e scuntenti.


	 	Lu nicareddu, chi appi da natura





Un ciriveddu curtu e limitatu,


Avroggiu tutta la paterna cura,





Pri menzu d'un larghissimu ligatu,


Di fallu fari monacu, pri quantu


	Manciassi francu e addivintassi un santu.
	 	 	A l'autri dui chi su sperti e vivaci





Li fazzu notti e jornu studïari;


E si a lu studiu sarrannu tinaci





Avemu certamenti chi spirari,


	Pirchi junciri ponnu 'n tempu un nenti





A fari mustra di li soi talenti.


	 	E si nun hannu studii positivi,
	Ti l'assicuru, 'un forma cunsiguenza;





La suciifà binigna li ricivi


	Comu oraculi chini di scïenza;





Basta chi cu accurtizza ajanu sali


'Ntra qualchi articulicchiu di giurnali.


	 	Siddu dunanu poi qualchi giudiziu





Di musica, di cantu, e di cantanti,


Oh! quantu Liddi vannu a precipiziu





Pri dirici cu termini lampanti,


Chi lu stili, la critica, e li piani





Su veramenti digni d'un Giordani!


	 	E comu lu famusu Menecrati,
	'Ntra l'impostura mcdicu eccellenti,





Chi si purtava appressu li malati


D' iddu ristabuluti pr' accidenti,





E cridennusi Giovi, a tutti nnomu


Dava d'Apollu, d'Esculapiu e Momu:


	 	 	Cussi sti dotti giuvini d'aguannu





Cu l'aria e cu lu tonu di scritturi,


Si vannu appressu d'iddi strascinannu





Li cchiu affrivati e scelti ammiraturi,


Dannu titulu a cui di Pindemunti,





Di Fosculu, d'Alfieri, e a cui di Munti.


	 	La muggheri però chi 'ntra lu cori





Tineva occultu un certu so disiu,


Cu simplici maneri, e cu palori





Rispusi:


	 	Ma pirchi, Nnuccenzu miu,
	A nuddu di sti nostri crïaturi





Distinari tu voi pri stampaturi ?---


	 	Chi stampaturi! Rosa mia, ci dici, Nun parrari di sť arti svinturata! Sarria lu stissu chi fallu 'nfilici 'Ntra 'na cuntinua vita dispirata ! Ed iu, chi sempri nn' aju avutu noja, Chiuttostu ci farria fari lu boja !
	 	Ma deh! Rusidda mia, tu chi nun sai





Chiddu chi avemu tutti dui patutu,


La scuntintizza, la fami, li guai





Senza nuddu cunfortu, e nuddu ajutu!


Basta, mugghieri mia, nun nni parramu,





E lu discursu nostru sicutamu.


	 	 	A li fimmini jeu pensu di dari





'Nzoccu a la sua apparenza ci cunveni:


A chidda, chi 'un putemu maritari,





Pirchi è sfazzunatedda, e sempri in peni,


Monaca la farremu di batia


	Acciò di pisu a tutti dui nun sia.
	 	A la granni però ch'è sapurita,





Ch'avi 'na gran purtata di signura,


Nui la farremu quantu prima zita





Procurannuci un'ottima vintura


	Cu qualchi mastru di cappella, o puru





Qualchi 'mpiegatu commiru e sicuru.


	 	Pirchi li classi privilegïati
	 'Ntra sti muderni tempi spiritusi,





Sunnu li curïali, e li 'mpiegati,


E quattru picciutteddi prusuntusi,





Chi a vicenna si chiamanu maistri,


Pirchi di carti portanu registri.


	 	Cussi la nostra casa pigghia spicu
	 'N menzu li suciità scelti e galanti,





E cu 'na certa grazia, e qualchi 'ntricu,


Cu parintuzzi, chi si fannu avanti,





Divintiremu prospiri e filici


	'Ntra 'ncenzi e cirimonii di l'amici.
	 	2
	 	 	Dicia Nnuccenzu, e la mugghieri 'ntantu,





Ch'era nisciuta fora di li panni,


	A dda prumissa di sunnatu 'ncantu





Già si scurdava li trascursi affanni;


E vutannu un'ucchiata a l'avviniri





Vidia filicità, gioja, e piaciri.


	 	Ma nun putennu cridiri a se stissa,
	 	Dici a Nnuccenzu:
	 	Spusu miu, pirduna
	 	Si 'un dugnu fidi a tutta sta prumissa !





Dimmi d'unri ti vinni ssa furtuna ?---


Ed iddu: Eccu, arrisèttati, Rusidda,





E statti cu la manu a la mascidda.


	 	Era lu jornu tri di lu fistinu,





Jornu chi lu pitittu m'avvilia,


Ed iu, 'nfilici vittima, mischinu,





Pri sti càncari 'n testa nun riggia;


	Languidu, oppressu, afflittu, e scunsulatu,





L'anima mi niscia, niscia lu ciatu.


	 	'Nfini mi pirsuasi d'arrivari
	'N facci a la loggia, a la culonna antica, Cu la certa lusinga d'attruvari
	 Qualchi pirsuna di nigozii amica,





'Nglisi, Turcu, Tudiscu, o Maumittanu,


Pri scipparici poi la bona manu.


	 	 	Eranu scursi l'uri, e la spiranza





Aveva persu di tastari pani;


Quannu versu di mia prestu s'avanza





Un giuvini di chiddi catapani;


Chi allegru e risulenti m'assicura





D'inaspittata e prospira vintura.


	 	Iu ci tirava allura 'na risata





Pirchì, com' era solitu, cridia


Chi vulia fari 'na cutulïata





Comu tant' autri fattu mi nn'avia;


Ma poi ci dissi chinu di nichei :


	- Lassami stari pri li fatti mei!---
	 	Iu ci dicia accussi; l'amicu intantu,





Mittennusi la manu 'ntra lu pettu,


	Duna un passu 'nnarreri, e senza scantu
	 	:
	 	Mi dici Senti, jeu un mi cumprumettu ! Mentri miritirissi aviri boffi,
	Ti portu li ricchizzi coffi-coffi.---
	 	E mi cunsigna subitu stu fogghiu.





In cui c'è la billissima nutizia,


	Chi me' cugnatu, auturi di ddu 'mbrogghiu





Chi 'mmaginau davanti la giustizia,


Cripau comu 'na bestia, e jiu ddà jusu





Unn'è lu chiantu cternu, e dulurusu.


	 	 	'Ntra stu casu, Rusidda, aju pinsatu





Fari 'na forma e jiri a Menzujusu,


Pri cugghirimi 'nzoccu fu lassatu





Da ddu 'mpusturi celebri e famusu;


E poi cu 'ncegnu, cu malizia, ed arti





Purtarimi a la vidua 'ntra sti parti.-


	 	-Signuri, vi ringraziu! rispunniu





La misira muggheri a lu mumentu


O summa areana vuluntà di Diu!





D'unni mi vinni stu novu purtentu !


Comu sti signi assai miraculusi





Mentr'era junta a li canni e li busi!


	 	Figghi filici! doppu tanti affanni,





Doppu tanti miserii e scuntitizzi,


Diu vi pripara, quannu siti granni,





Summa filicità, tanti ricchizzi,


Forsi pri dari ajutu a vostra matri,





E.... basta, ora finiu


	 	puru a lu patri !
	 	Ma deh! Nnuccenzu miu, comu po' fari





Tuttu stu longu asprissimu vïaggiu,


Privu di robbi, e privu di dinari





Pri farti salvu d'ogni riu disaggiu?


Si, rifletti tanticchia, e pensa poi





'Ntra quali statu su l'affari toi! -


	 	 	 	A st'ultimi palori lu Nnuccen
	Si fa la facci comu la materia;





'Ncucchia li vrazza, machina, e 'un c'è menzu


Pri riparari a sta nova miseria;


	Ma poi, comu Archimedi 'nfatuatu,





Grida :- Rusidda mia, l'aju truvatu!


	 	Vinni la robba chi ccà dintra esisti,





Piatta, pignati, bummali e bucali,


Trispitedda di lignu e ancora chisti





Ciaciareddi sburduti e trivïaii,


	Ed anchi siddu poi ddu gran tïanu
	Ca 'un mi rammentu cchiù si ancora è sanu.
	 	Cussi dicia Nnuccenzu; e la mugghieri





Natannu 'ntra li dubbii e la spiranza,


Dintra 'na cartiddazza di fumeri





Metti tuttu lu mobili chi avanza


Di quantu ad iddu in doti ci purtau





Quannu la gran prumissa ci jurau.


	 	 	 	II.
	 	La Valli.
	 	UPRA un cavaddu biancu e scafaratu, Chi l'ossa ad unu ad unu addimustrava, Tuttu di robbi niuri equipaggiatu Nnucçenzu a l'alba 'n puntu eravaccava, Ntra la sua cera allegru e disïusu Di junciri 'ntra un nenti a Menzujusu.
	 	Simili a Don Chisciotti quannu jia





Cu lu fidili Sanciu a la vintura


'N cerca di la sua cara Dulcinia





Sfidannu li timpesti e la furtura,


Senza curari mai travagghi e stenti





'N facci a li chiù tirribili cimenti:


	 	 	Cussi Nnuccenzu cu 'na boria magna





Comu si fussi statu un paladinu


Cu la sua ricca idia chi l'accumpagna





Si va avvampannu tuttu lu caminu;


E 'n tempu un nenti junci a ddu paisi





Chi spettaturi fu d'eroichi 'mprisi.


	 	Ddocu si ferma, e avanti a santu Giustu





A dinucchiuni si metti a prigari,


Battennusi lu pettu, e cianchi e bustu





Pri putiri lu Santu arrimuddari,


Diccnnuci:-O Santuzzu gliuriusu,





Dati succursu a un malu vinturusu!


	 	Si m'arrinesci lu 'mprisu nigoziu,





E turniroggiu sanu a la mia casa,


Nun vinirrà d'autunnu l'equinoziu





Ca vi vegnu a purtari rasa-rasa


Una cartedda di ddi cosi rari





Chi un divuteddu sapi 'mmaginari. ---


	 	Nun avia dittu st'ultima palora,
	Quannu comu 'na rauca orrenna trumma





Senti lu ragghiu d'un sciccazzu fora


Chi 'ntra ddi catacummini ribumma;





Ed iddu, chi cridia- ch'era miraculu,


Si metti 'n sedda, e parti senza ostaculu.


	 	 	1
	 	Cui è chi nun à vistu sti cuntrati





Belli comu l'idia d'un paraddisu,


Pri fertili muntagni e pri vaddati





Ridenti tutti di celesti risu,


Chi allegranu lu cori a chiddi tali





'Ndigni d'essiri ammisi a sti vïali ?


	 	Ora di ccà Nnuccenzu galuppannu





Supra ddu specchiu di cavallaria,


Tutti li vasi si java allargannu





Pri riciviri 'n corpu dda musia:


Quannu, senza vulillu, lu distinu





'N tagghiu lu strascinau d'un appinninu;


	 	Sutta lu quali 'na vaddi profunna





China di fangu e crita si vidia;


Chi pri l'immensa quantità di l'unna





Chi da li viuledda ci scinnia


Era comu 'na naca, chi nun dava





Signi di li materii ch' occultava.


	 	Ccà si ferma Nnuccenzu, e ddu talentu





Chi la matri natura ci dutau


Metti a lu stissu istanti in movimentu





Filosofannu senza diri bau,


	Pri truvari dda strata chi cchiù torna





A cuntu so e 'un rumpirisi li corna.


	 	E comu dda tartuca quannu stetti





Quaranta jorna a scinniri un scaluni


Dicennu 'ntra sè stissa: 'Un tanti fretti,





Sinnò po' fari qualchi arruzzuluni;


E poi chi da la prescia fu ammuttata





'Na sullenni pigghiau striminchiunata :


	 	Cussi Nnuccenzu cu lu 'ncegnu e l'arti





Si scegghi lu cchiù commiru caminu :


Strinci forti li retini, e si parti





Cu lu cumpagnu di lu so distinu,


L'occhi sbarrachïannusi di cucca


	Scantannusi si 'mmesti, o puru abbucca.
	 	Ma 'un s'addunau lu poviru Nnuccenzu





D'un balatuni a tagghiu di lavanca;


Amesti, arrimazza, e cu duluri immensu





Sbatti 'ntra un pizzu, e si sdilloca un'anca,


Ristannuci lu pedi 'ntra la staffa,


	Chi quantu tira cchiù, tantu ci 'ngassa.
	 	L'armali chi si vidi alliggirutu
	Sferra comu un dïavulu a l'urvisca;





Acchiana vausi appena ch'è scinnutu,


	Scinni appena chi acchiana, e l'aria frisca
	Comu friscava pri la furia allura
	Chi Mazeppa pruvau la sua svintura.
	 	 	Doppu tanti curruti e doppu tanti





Spissi trimenni orribili 'mmistuna


Lu maghiru nuvellu Ronzinanti





Versu la valli supraditta sduna,


	Unni mentri ch'è 'n tagghiu, e si cianchia





NnucceДzu da la rocca pinnulia.


	 	Li sforzi pri vulirisi salvari
	Da lu vicinu e certu pricipiziu
	Fannu a Nnuccenzu subitu sbarrari
	Li sensii cchiù profunni e lu gíudiziu:
	Si afferra a un sgroppu, e si lu tira ad iddu Sirvennuci pr' ajutu e pr' appuntiddu.
	 	Ma lu cavaddu, chi 'un teni di 'ncasciu,





A li spissi tiruna cimiddia;


	Isa la funcia, ed ora si fa vasciu,





Sina chi a la strasatta agghiummaria


Supra Nnuccenzu, e comu fussi strummula





Ci fa davanti 'na cazzicatummula.


	 	Comu badda di nivi arruzzulata
	Da l'auta cima di lu munti 'n sutta,





'Ngrossa di forma, e 'n tuttu si fa strata


Spinta da l'appinninu chi l'ammutta;





Sbalanza, sauta, 'mmesti, e in modu stranu


Si sgrana 'ntra la valli, o 'ntra lu chianu:


	 	 	Cussi Nnuccenzu e lu cavaddu sbattinu





Cusuti tutti dui 'ntra ddi ruccuna,


Fannu larghi parabuli, cummattinu





Cu spini puncintissimi e sgruppuna,


Sina chi aspersi tutti dui di sangu





Di lu vadduni stampanu lu fangu.


	 	Ccà lu Nnuccenzu tuttu ammaccatizzu





Cerca pri quantu po' darisi ajutu;


Ma 'un trova nuddu sgroppu, e nuddu pizzu





Pri fari sforzi e 'un essiri agghiuttutu;


E mentri stenta, smania, e si smirudda,





Sbota, e dintra lu fangu si cafudda.


	 	Esprimiri 'un si pò chiddu chi fici





'Ntra ddu cimentu barbaru e fatali


Lu sfurtunatu giuvini 'nfilici





'Ngagghiatu ancora cu lu siccu armali:


Si sullivava in autu, vrazzïava,


	Ma di dintra lu fangu 'un si sgastava.
	 	Quannu un geniu binignu e tutelari,





Parennuci piatusu, s'arrispigghia,


E 'mpignatu a vulirilu salvari





Pri lu ciuffiddu subitu lu pigghia,


E sutta appuntiddannuci 'na manu





Lu fa scuppari salvu 'ntra lu chianu.


	 	 	 	Simili ad un surciazzu di cunnuttu





Chinu di fangu, sporcu e schifiusu,


Cussi Nnuccenzu scuntrafattu e bruttu





Jia sculannu di 'nsusu fina 'njusu


Di fangu e crita, e cchiù pri sorti ria





'Na natica sburduta ancora avia.


	 	Stancu ed amaru, tuttu sturpïatu





'Ntra se stissu lu miseru ragiuna,


Chi 'un si pò affattu godiri ddu statu





Chi nni prometti allegra la furtuna,


Senz' agghiuttiri feli, e senz' aviri





'Ntoppi d'amari lagrimi e suspiri.


	 	Pri cui prudenti e chinu di curaggiu





Cravacca arreri lu sarvatu armali,


Acciò putissi fari ddu vïaggiu





Chi fin'a st'ura c'è statu fatali :


Ma la fami, la siti, e lu strapazzu





Lu jettanu 'ntra un barbaru 'mmarazzu.


	 	Timi ca si cci annotta 'ntra la via
	Strata nun trova cchiù pri Menzujusu;





Cerca d'alluntanari da l'idia


	Ddu siccanti allammicu murritusu,
	Ma zappa a l'acqua, e parra a li ruccuna, Pirchì cchiù assai la fami lu 'mpurtuna.
	 	 	E mentri 'ntra st'orribili cuntrastu





Nata di varii affetti, di luntanu


S'adduna d'un curnutu e grossu crastu





Ci sciamïannu 'ntra un immensu chianu


Ci dava signu certu e indubitatu





Ch' era troppu vicinu a l'abitatu.


	 	Tanta gioja 'un pruvau, tantu piaciri





La chiurma di Culummu allura quannu


L'unicu oggettu di li soi suspiri





A l'occhi soi si java avvicinannu,


Quantu lu nostru eroi pruvau cuntentu





Mmistennu cu lu crastu a ddu mumentu.


	 	Comu Clorinna quannu s'addunau
	Di l'amanti Tancredi in lariu statu; 3 Cussi Nnuccenzu si pricipitau
	Da l'armali cchiù d'iddu estenuatu Pri risturari la sua dogghia 'nterna 'Ntra la cchiù vicinissima taverna.
	 	'Nfatti 'ntra l'affacciata d'un jardinu





'N menzu di tanti smorfii di figuri


Vidi pinciuti carrabbi di vinu,





Sosizza e militari cu signuri;


	E d'addauru appizzata 'na gran rama





Quasi pri mustra di l'antica fama.


	 	 	 Trasi Nnuccenzu, e vidi 'na bancata





Tali e quali l'avianu li Lumbardi,


Tutta di 'nsusu e 'njusu abbianchïata





Cu strisciuna di grascia fardi-fardi,


Un gran varrili a latu, e supra avia





Di ciaschi e gotti 'na cavallaria.


	 	'N funnu di la taverna in varii gnuni





Ci stavanu buffetti atturnïati


	Da vanchi stritti-stritti, e da pirsuni





Cu scupetti a li gammi 'nsirragghiati:


E ad un cantiddu un omu era assittatu





Chi un cappeddu a tri pizzi aveva a latu.


	 	Era un omu curtottu di statura
	Cu 'na facciazza quantu un guastidduni,





D'aspettu risulenti, e a la figura


Scanciari 'un si putia pr' un gran buffuni;





Facia lu sagristanu, e di passaggiu


Lu maistru facia di ddu villaggiu.


	 	 Allura lu Nnuccenzu, 'mmaginannu





Ch' era stu tali un omu facultusu,


Cu gintilizza jennulu 'nchinannu





Si ci metti a lu latu ossequiusu:


Chiama l'osteri intantu pri sapiri





S'aveva qualchi piattu di piaciri.


	 	 	Rispusi allura chiddu a la chiamata





Cu 'na manera rozza e impertinenti,


Com'è l'usu di genti abituata





A nun sapiri fari cumplimenti,


Pirchi la prima idia di chisti tali





È d'arranciari a tutti o boni o mali.


	 	'Nfatti ci dissi, chi la sua nun era





Una parlermitana tratturia,


Unni cu 'ntinguletti a la manera





Di chiddi chi si fannu a la batia


Si sudisfa lu gustu a lu palatu





Cu manciari di geniu e dilicatu.


	 	Perciò siddu vulia qualchi piattinu





Di pipareddi e olivi ben cunzati,


Qualchi pezzu di pani e bonu vinu





Subitu ci sarebbiru purtati;


Ma poi si la sosizza ci appitia





Duvia aspittari a quannu si facia.


	 	Nnuccenzu, chi 'un putia stari a l'addritta,





Pirchi da lu pitittu turmintatu,


	E pirchi la finanza avia ristritta,





Dissi, ch' essennu troppu primuratu


Da gravi affari soi, si cuntintava





Di 'nzoccu a so piaciri ci purtava.


	 	 	Difatti a lu mumentu fu pruvistu





Di quantu dittu avia lu tavirnaru,


Ed affamatu comu un Anticristu





Nnuccenzu si manciau di paru e paru


Cu cchiù fami d'un lupu arrabbiatu





Chiddu chi pri davanti appi purtatu.


	 	Tutti li soi diversi cumminsali
	Scacciannusi l'ucchiddu a l'ammucciuni,





Cu certi incomprensibili signali


Parravanu cchiù assai d'un ciciruni;





Ed unu poi facennusi lu loccu


	Di dissi: - Amicu miu, faciti un toccu?---
	 	Nnuccenzu, chi daveru si picava





D'aviri un'umiltà 'ntra lu so fari,


A l'amica proposta si 'nchinava,





'Nvitannu ancora si vulia tuccari


A chiddu ch'avia a latu, e chi cridia





Ch' era pirsuna di qualchi valia.


	 	Cussi 'n curcertu jittannu li manu





Cu sidici nisciu lu nostru eroi;


Cuntanu l'autri punta ammanu-ammanu





E nesci un certu Ciru Accuccavoi,


Lu quali 'ntra la mutria addimustrava





Chi supra tutti l'autri gaddïava.


	 	*
	 	 	Nnuccenzu, chi sapia chi la decenza





Unni si trova trova è rispittata,


Cu gintilizza subitu dispensa


	Lu gottu ad unu, a nautru la cannata;





E 'un calculannu cchiù li soi ragiuni


A l'unu sutta e a l'autru fa patruni.


	 	Li dui proposti a tanta dignitati,





Fincennu currivarisi 'ntra d'iddi,


Cu scherzi e cu barracchi 'mpruvisati





Misiru a fari un munnu di scurciddi,


Senza 'nvitari la nisciuta, e senza





Teniri cuntu di la sua decenza.


	 	Finalmenti lu sutta c' un rinficcu,





Com omu 'ntra lu toccu currivatu,


Ci dici a lu patruni siccu-siccu:


	 Giacchì cerchi di fari l'ostinatu





Facemu tutti dui a l'usanza nostra,


O fai 'na 'nvita, o puru 'na mia e vostra.


	 	E nun è megghiu--- l'autru rispunniu ·





Chi facemu lu jocu a buridduni,


Cioè si piaci a tia comu voggh' iu,





Vivi lu sutta, e doppu lu patruni.


	 Bona! mi piaci !-Ciru riplicau,





E la cannata a menza si sculau.


	 	--
	 	 	Fattu lu primu menzu toccu, allura





Ciru duna principiu a l'autru menzu;


Fa sutta a lu maistru, e cu primura





Patruni fa a lu straniu, ch'è Nnuccenzu,


Lu quali, pri scansari qualchi lutta,





Ci replica:


	Vossia è patruni e sutta.
	 	A simili linguaggiu, lu maistru,
	Ch' avia 'na siti comu un calafatu,





Mutannu sempri corda a lu registru,


Ci attacca 'na turilla, e poi 'ntra un ciatu





Si scula lesta-lesta la cannata,


	E fa 'na sullinnissima risata.
	 	Simili a li picciotti a carnuvali
	Chi appizzannu un calai ridinu tutti;





Cussi tutti dd'amici baccanali


	Fannu risati scumazzusi e 'ncutti
	'N vidiri a lu Nnuccenzu comu un loccu Ch' era ristatu a l'urmu 'ntra lu toccu.
	 	Nnuccenzu intantu cu giudiziu ed arti





Rideva ancora friddu e indiffirenti;


Anzi circava vulari li carti,


	Pri nun mustrari quali ciamma ardenti





Lu currivu ci avia 'n pettu addumatu


Sennu ristatu a l'urmu, e poi smaccatu.


	 	 	Ma ccà bisogna fari qualchi pausa





Pirchì 'un mi fidu cchiù pri la stanchizza,


Ed anchi pariria sunata fausa


	Vinnirivi lu chiddu pri sosizza:
	Perciò aspittati tanticchedda, e intantu
	Sintiriti lu restu a l'autru cantu.
	 	 	 	III.
	 	Lu Voscu di la Ficu.
	 	ICINU alcuni vecchi chi li mutti





Sunnu li figghi di l'esperienza:


Difatti esaminati attentu tutti


	Si vidi ch'ogni picciula sintenza





Tocca sempri lu bruttu, e bedda bedda


Comu si parti subitu 'ncasedda.


	 	Pri cui si un omu occulta qualchi viziu,





O puru un difittuzzu originali,


Dicinu tutti senza pregiudiziu





Cun enfasi assoluta e dutturali,


Chi 'ntra sta suciità di varvajanni


	Lu saccu sempri di ch'è chinu spanni:
	 	 	'Nfatti lu mastru, ch' era 'nchiarinatu,





Truvavasi 'na grossa malatia,


	 Chi 'ntra la gioventù s'avia acquistatu





Pr' un cecu amuri di la puisia,


E quannu era 'mbriacu si picava





Di fari qualchi versu, e 'mpruvisava.


	 	Cussi, mentri paria 'ntra sonnu e vigghia





Cu l'occhi a vanidduzza 'nvitrïati,


Si susi, e poi juncennusi li gigghia,





Cu li capiddi 'n frunti 'ngramagghiati


Afferra 'na cannata e grida: --- Amici,





Saluti a cui nni fa leti e filici!


	 	Sta nobili cannata, chi m'abbrazzu
	Mi fa cuntenti, e cchiù nun pensu a guai;





Pri mia, durmennu, è farmacu lu jazzu,


Nè sentu muzzicuna, e 'un dicu mai





Chi a l'omu, ancorchì miseru, ccà 'n terra


Ci fazza la miseria un'aspra guerra.


	 	O chi cosa balsamica, ch'è duci !





Comu mi sentu tuttu arricrïari !


Ogni stizzidda 'n pettu mi produci





'Na vampa, ch'è 'mpussibili astutari !


Chi cosa 'nzuccarata! O Anacreonti,





Di la ducizza sua tu nn'hai li 'mpronti !


	 	 	O celebri canturi di Venosa,
	Nun nni mustrasti tu li soi purtenti?





E tu, Redi ammilatu, e quali cosa


Nnuccara addipincisti, e cchiù eccellenti?





E tu, Meli, cchiù duci di lu meli,


Nun lu purtasti tu a li setti celi ?


	 	Ah! pirmittiti, amici, quantu fazzu





Un brinnisi majusculu a lu vinu:


Si, di stu vinu, pri cui nesciu pazzu,





Chi un estru sapi 'nfunniri divinu,


Chi metti l'omu supra la sua tagghia





Capaci a sustiniri 'na battagghia!


	 	Chi fa
	 	ma lu Nnuccenzu, chi currivu Ancora si sintia di l'accucchiata, Comu fussi tuccatu 'ntra lu vivu 'Nterrumpi dda bisbetica parrata, Dicennu :- Caru amicu, sarv' a tia, Chistu 'un è tempu cchiù di puisia!
	 	Oggi, ca sunnu tempi rispittabili,
	S'amanu li scienzi incomprensibili;





Si vonnu fatti, e fatti incontrastabili


Cu mascara di veru e di pussibili;





Pri cui li puisii, oggi riddiculi,


Lassali fari, amicu, a li rigniculi.


	 	Oh! la gran bistïuna ci rispusi Lu 'nvasatu maïstru a lu mumentu Tu puru! comu l'autri prusuntusi Chi cridinu mustrari un gran talentu Cu lu disprezzu e la buffunaria Contra di la divina puisia!
	 	Dimmi, gnurantunazzu sparritteri,
	 Cui fu chi l'omu in suciità chiamau ?





Cui li custumi sanguinarii e feri


'Ntra li seculi barbari frinau ?





Cui di l'immensu incognitu Fatturi


Detti prima un'idia d'arcanu amuri !


	 	Tu cridi dunca ch'è farfantaria
	Ca lu divinu Orfeu cu lu so cantu,





Cioè cu 'na celesti puisia


Comu c'un filu elettricu di 'ncantu





Tirava da li grutti cchiù scurusi


L'armali cchù crudili e spavintusi ?


	 	Cridi chi sia 'na grossa asinitati





Chi cu li versi armonici Anfiuni


Spincìu li mura di dda gran citati,





Sedi d'eroi putenti e valintuni,


E poi tïatru miseru è 'nfilici


	Di li dui frati Eteocli e Polinici ?
	 	 	Sti favuli supposti stravaganti





'Nsignanu cu cirtizza a li murtali


Chi da lu statu vacabunnu erranti





Cu istintu atroci, barbaru e brutali,


L'omini foru misi in cumpagnia





Pri menzu di lu cantu e l'armunia.


	 	E poi cui su sti zotici dutturi
	Chi sputanu sintenzi a so piaciri,





Dicennu chi li versi e li canturi


Tutti nnimici su di lu sapiri?





Certu nun sannu chisti, cridi a mia,


Chi cosa fu l'antica puisia.


	 	Li primi ed antichissimi pueti





Foru tutti filosofi accimati,


Li quali sviluppannu li segreti





D'arcani incomprensibili e 'ntricati


'Nsignavanu a li genti ch' esistia





Supra di l'omu una suyrana idia.


	 	Chiddi d'appressu ancora cuntimplannu





Tutta l'immensità di la natura,


Cu li so' versi javanu mustrannu





Li pregi e l'armunia d'ogni fattura,


L'acqua, la terra, lu focu, li stiddi,





L'armali, e comu agiscinu 'ntra d'iddi.


	 	 	Finalmenti ci foru chiddi tali





Chi cu l'armunïusi versi soi,


Spinceru ad una glorïa 'mmurtali





Li cchiù putenti e valurusi eroi,


Ch' avevanu sturdutu un munnu interu,





Siccomu appuntu su l'eroi d'Omeru.


	 	E cui, cui nun canusci a quali autizza





Hannu la puisia chiddi 'nnalzatu


Chi chini di patetica biddizza





Cu versi didascalici cantatu


	Hannu di cosi chi nun stannu sutta





Di li scienzi a la squatrigghia tutta ?


	 	E si ccà ti vulissi ammuntuari
	Sti gran pueti celebri e famusi





Certu ti farria jiri a 'ncunigghiari


Dintra di San Ciuvanni di li Brusi:





Basta sulu Virgiliu, tantu dottu,


Pri fariti chiantari cu vintottu.


	 	E Fracastoru, e Baldi, e Custantinu,





E l'Alamanni, e Ruccellai, chi foru


Pri lu Parnasu italicu divinu


	Nun dicu 'na ricchizza, un gran tisoru;





Chi 'nnalzannusi a voli assai sublimi


Trattaru di scïenzi in dotti rimi.


	 	 	Ma poi cu quali stabili ragiuni





Si dici ca scienza e puisia


Stari nun ponnu tutti dui 'n cumuni





Cu soda e perfettissima armunia,


Mentri sapemu ca su dui ́suruzzi





Chi vannu tutti dui manu-manuzzi?


	 	'Nfatti si li scienzi cchiù profunni





Portanu a l'omu un utili vantaggiu,


La dotta puisia nun si cunfunni





Di starici a lu latu, e aviri omaggiu :


Sparginu chiddi 'ntra la terra un lumi,





E gintilisci chista li custumi.


	 	Ma deh! tu chi nun sai pri quali oggettu Tutti sti sucasimula gnuranti
	Fincinu di nun sentiri dilettu
	D'un studiu accussì nobili brillanti ?





É pirchì 'un hannu cori, e pirchì chidda


Cerni li vizii cu la sua maidda.


	 	O pirchi di natura assai bisbetica





Nun sannu fari chi la vera scimia,


E cu 'na lingua enfatica e patetica





Elogianu la cabala e l'alchimia,


	E 'ntantu 'un sannu sti pezzi di 'nnappa





Siddu lu pani è pani, o puru pappa.


	 	www
	 	Cussi diceva lu maistru; e intantu





Nnuccenzu comu un loccu lu guardava,


Pirchi nun suppunia truvari tantu


	'Ntra un omu chi un bajoccu 'un l'accattava;





'Ntra un omu chi vidia ch'era un buffuni,


Anzi l'estrattu di li 'mbrïacuni.


	 	Pri cui c'un certu truccu e cu manera





Ci misi a diri ch'iddu nun vulia


Farici offisa, e mancu brusca cera





A la sua prediletta puisia;


Ma lu maistru vutannu li spaddi


	 	Ci dissi:
	 	Taju 'ntra sti viddi vaddi !-
	 	E simili a 'na badda allïazzata





Da la taverna allura sfilittau;


Mentri la cummitiva ddà assittata





C'un scaccanu sullenni chi jittau


	Ci dava a lu Nnuccenzu un saggiu indiziu





Chi a caminari bisogna giudiziu.


	 	Finalmenti addunannusi chi l'uri





Avianu qualchi pocu tracuddatu,


'Nchinannu a tutti cu signi d'amuri





Ci ripitia, l'avissiru scusatu


Siddu nun si firmava nautru istanti,





Ch'avia un affari gravi e interessanti.


	 	 	Cussi pagari, mittirisi 'n gruppa,





E perdirsi 'ntra macchi fu tutt'una;


Curri l'armali cu lu ventu 'n puppa





Senza 'ntoppi di vaddi e di ruccuna;


Ed ancorchì la fami 'un lu lassava





Comu un pegàsu l'aria si manciava.


	 	Quannu si critti d'essiri luntanu





Di ddi facciazzi larii di spaventu,


Comu megghiu putia tinni la manu





C'un passu cchiù pacificu e cchiù lentu,


Pri dari paci a la sua smania 'nterna





Di 'nzoccu vistu avia 'ntra la taverna.


	 	 Chi bruttissimi 'mpigni! - ripitia





E tutti comu porci-spini armati !


Bon' è ca nni niscivi! e cui putia





Stari 'n facci a ssi cani arrabbïati!·


Signuri, vi ringraziu! fu un miraculu


	Ca sugnu in salvamentu, e beddu scapulu!--
	 	Ancora fattu nun aveva un migghiu
	Dintra lu voscu dittu di la Ficu,
	Quannu senti un fracassu, un gran bisbigghiu Comu si fussi esercitu nnimicu,
	Chi si partia da la vicina 'nserra,
	Ed unu chi dicia: Jettati 'nterra !--
	 	*
	 	 	Si cci avissiru datu un sucuzzuni,





✪ 'na trimenna e forti timpulata,


O puru di lu voscu 'ntra 'na gnuni





Ci avissiru prujutu 'na sticcata,


Certamenti Nnuccenzu 'un la sintia,





Tantu orruri dda vuci ci facia!


	 	Si vota, e, oh Diu! 'n menzu 'na macchia oscura Chi pocu passi d'iddu era luntanu,
	Vidi di Ciru la stissa figura
	Cu la scupetta 'nsirragghiata 'n manu,





Chi ci diceva: - Ferma lu caminu!


Jettati 'n terra pezzu d'assassinu !-


	 	 ·Pri carità! pri carità! signuri





Nnuccenzu in mesti lagrimi gridau ---


Staju currennu 'n facci a li svinturi





Pri 'na gran ridità chi mi lassau


Un cugnatuzzu miu, bona memoria,





Chi pri li 'mbrogghi soi cantau vittoria!


	 	A stu discursu lu latruni alluzza,
	E 'ncugnannusi ad iddu a pocu a pocu





Ci fa na smorfia 'n facci, e la varvuzza


Tirannuci, ci dici cu gran focu:


	 Si tu mi cerchi di 'ngannari, pensa





Chi a Roma 'un ci jirrai pri pinitenza!


	 	 	Perciò vattinni, senza chi, nè comu,





A cogghiri sta ricca riditati;


	E 'un ti scurdari chi stu galantomu





Cunniscinni d'avirinni mitati;


Pirchi si bona lana e rispittusu,





E poi mi pari veru pïatusu.---


	 	Nnuccenzu a sti palori crapïati





Di docili maneri e di riguri,


	Metti li vrazza 'n pettu, e cu ammilati





Sensi ci addimustrau lu so stupuri


D'asciari in iddu tanta curtisia


	Ca di la forza abusu 'un nni facia.
	 	Cussì doppu di farici prumissa
	Di vinillu, turnannu, a sudisfari,





Duna 'na spirunata, e pri la stissa


Strata di prima metti a caminari.





Sina chi fattu l'ariu già scurusu


Arriva sanu e salvu a Menzujusu.


	 	 	 	IV.
	 	Menzujusu.
	 	UANNU li Saracini duminavanu





St'isula sempri virdi e purtintusa,


Tutti li menzi soi, tuttu 'mpiegavanu


	Pri falla cchiù 'ntrissanti e prizïusa;





E foru assai riddiculi ddi tali


	Chi l'avianu pri rozzi e pri brutali.
	 	Difatti nui videmu a tempu d'oi





Miraculi di 'ncegnu e di scultura,


Operi eccelsi e monumenti soi





Chi su mudellu 'ntra l'architettura;


Oltri di tanti nobili citati


	'Ntra li cchiù belli punti fabbricati.
	 	 	Da tali genti sutta 'na muntagna





Fu fattu interamenti Menzujusu,


Oggi riccu di fertili campagna





C'un populu massaru e industriusu;


Ma 'un campa 'ntra se stissu in armunia





Per una stravaganti fantasia.


	 	A tempi antichi ardeva in orienti





Una feroci e spavintusa guerra


'Ntra un ricchissimu re forti e putenti





Contra l' Epiru, dda sublimi terra


Sedi di lu gran Pirru, illustri eroi,





Chi tautu nni giuvau cu l'opri soi.


	 	Rignava allura Giorgi Castriotu,
	Principi immensu, valurusu e forti,





Chi a la testa d'un populu divotu


Di cuntinuu spargia spaventu e morti





'N menzu lu turcu esercitu nnimicu


Cu novi stratagemmi, e senza 'ntricu.


	 	Ma quannu un re di picciula putenza





Batti contra un nnimicu culussali,


Mustra pri quantu pò la sua eccellenza,





Ma prestu 'ncuntrirà l'ura fatali,


Comu Giorgi 'ncuntrau 'ntra 'na battagghia





Ristannu in preda ad una ria canagghia.


	 	 	Li miseri Epiroti spavintati
	Di la vittoria di li soi nnimici,





Tutti si sparpagghiaru 'ntra li stati


Diletti a lu so principi 'nfilici


	Lu quali mentri avia 'n casa la guerra





Curria 'n succursu d'una strania terra.


	 	Alfonsu di Castigghia, ch'avia vistu
	 	Curriri ancora Giorgi in sua difisa,





Cummossu a lu spittaculu si tristu


Di tanta genti oppressa e vilipisa,





Ricanuscenti a l'obblichi passati


L'accugghìu tutti dintra li so' stati.


	 	D'allura 'n poi si vitti a Menzujusu





'Na quantità di st'epirota genti,


Chi cunserva tutt'ora rigurusu





Lu ritu e lu linguaggiu d'orïenti;


Pri cui ci su etichetti di cuntinu





Cu lu ristanti populu latinu.


	 	Ora quannu Nnuccenzu fu arrivatu





A l'aula meta d'ogni so disiu,


Doppu avirisi tuttu arrisittalu,





A jiri 'ntra la chiazza si nni jiu


Pri putirisi un pocu allianari





E poi qualchi cusuzza esaminari.


	 	 	Mentri osservava cu ammirazioni





Fabbrichi, casi, chiazza e vinnituri,


Senti accustari la pricissioni





Di santu Niculau lu protetturi


Di la greca culonia, eccelsu santu,





Chi la ripara sutta lu so mantu.


	 	La precedeva un numeru di genti





Cu cannilicchi e torci 'ntra li manu;


E appressu gravi e tuttu rivirenti





L'ordini si vidia basilianu,


	Doppu lu grecu cleru chi cantava
	'Ntra lu linguaggiu dottu, e caminava.
	 	E finalmenti lu miraculusu
	Santu supra 'na vara si vidia
	C'un stolu appressu immensu e numerusu





Di greca genti mansueta e pia,


Cu doni d'ogni sorti, e cu prisenti





Dati in omaggiu di li soi purtenti.


	 	'N menzu sta fudda 'na picciotta bedda





Cu zagareddi e ciuri pittinata


Comu un'affittuusa palummedda





Stritta-stritta a lu vrazzu era accicciata


D'un giuvini di chiddi colossali,


	Ma rozzu 'ntra l'aspettu e triviali.
	 	 	A tali vista, alcuni seustumati
	 	Gridavanu :
	 	Talè, ddu pitarruni Cu ddi dui gran pantofali 'ncritati, E cridi 'ntantu d'essiri un baruni!
	 	E nautru:
	 	Oh! guarda, guarda dda miluzza Chi pari 'ntra la facci 'na martuzza !
	 	Lu grecu chi sintia simili smaccu





Contra l'oggettu caru a lu so amuri,


Sintennusi rivugghiri lu saccu


	Si 'ncappedda, s'arrabbia, e cu fururi





Curri, l'afferra, e pri 'un pagari scanciu,


Grida: - Chidda chi'un voi jeu ti la canciu!


	 	Mentri ci facia chioviri li naschi
	Di sangu, li buffazzi e sucuzzuna





Comu notturni orribili burraschi


Cadianu 'ntra dda facci a miliuna;


	E quannu 'un potti cchiù, pirch' era stancu,





Un cauciu ci muddau 'ncostu lu ciancu,


	 	Successi a lu mumentu un serra-serra





'N vidiri lu cumpagnu sfrantumatu;


Cui fa a pitrati una spietata guerra,





Scippannu ciachi da lu balatatu;


Cui pigghia cugnateddi, e cui zappuna,





E cui cafudda pugna e sgranfugnuna.


	 	 	Li vuci, li bistemii e lu fracassu





Ntinnanu attornu attornu a lu paisi;


Quannu la cumpagnia, chi 'un era arrassu,





A jiri unn'iddi a curriri si misi;


'Na pocu nni pistau cu li cavaddi,





E a nautra pocu ci aggiustau li spaddi.


	 	'Ntantu a la chiesa la pricissioni





Adaciu-adaciu javasi accustannu;


E Nnuccenzu prisenti a dd'azioni





'Ntra se stissu si jia maravigghiannu


Di la scustumaria, di la 'mprudenza





Di dda canagghia senza rivirenza.


	 	E chi 'un su cristiani - ripitia
	Sti zotici viddani stravaganti !





Sciatira e matra ! e cui lu cridiria


Junciri a signu tali sti gnuranti !





Mentri duvrianu stari rivirenti


Fannu st'eccessi pri cosi di nenti!


	 	Cussi Nnuccenzu 'ntra lu so 'ntillettu





Pri lu caminu java ragiunannu;


Quannu un forti mmistuni 'ntra lu pettu





Lu stava a gamm'a l'aria stinnicchiannu,


E si nun era ca sapia ballari





Si puteva qualc'ossu sdillucari.


	 	 	Nnuccenzu comu un bufalu si 'nfuria





Contra di ddu 'mprudenti scustumatu,


Si parti pri scuttarisi la 'nciuria





Ma a lu mumentu si vidi affirratu


D'un omu scanus citu, chi ci dici :


	Oh! oh!! chi cosa fai? nun c'è cchiù amici!
	 	Simili a un cani misu 'ntra 'na gnuni.





E senti un piritozzu o un gran rumuri,


Curri, si scagghia, e 'ncontra lu patruni





Chi l'amminazza, e arresta cu riguri;


La cuda 'ntra li gammi si firria,





Si cala, e cu timuri lu talia :


	 	Cussi a Nnuccenzu a dd'attu 'mperativu





Lu sangu 'n pettu si ci arrifriddau,


La bili ci calmau, lu gran currivu





Comu faidda elettrica passau;


Pirchi ddu vrazzu incognitu e putenti





Lu vrazzu era di un omu canuscenti.


	 	Caru maistru, ccà!! quali piaciri
	 	Mi stati dannu ! esclama a lu mumentu





Mentri m' avia pigghiatu un dispiaciri,


	Ora ca trovu a vui sugnu cuntentu !





Certu vui mi darriti cumpagnia


	Pri stari qualchi pezzu in alligria ?
	 	- Anzi-lu mastru allura rispunniu Pri nui sarrà 'na bella siritina, Pirchi, doppu ch'è fattu stu straviu, Acchianiremu ddà 'ntra dda casina Unni fa festa un nobili baruni 'Nvitannu a li cchiù 'nfanfari pirsuni.
	 	Ah no, pri carità, caru maistru !





Nun mi parrati d'aristocrazia!


Anzi vi pregu mutari registru,





Pirchi assolutamenti è 'na jinia


Priputintuna! e poi c'è lu passatu





Chi vi nni duna un quatru ben furmatu!


	 	- Ma, caru amicu, lassamilla diri,





Tu si un picciottu veru originali !


Sti gran bigghiola, e stu novu sapiri





Regnanu forsi 'ntra la capitali?


	Ma no, 'un lu criu; sti cosi stravaganti





Su idei di culazzuna pitulanti !


	 	Or iu dumanniria a sti tali genti:
	Chi cosa ci hannu fattu li baruni?





Dirrannu : Era 'na razza prepotenti


	 	Chi nun avia riguardi di pirsuni,





Cuncintravanu in iddi ogni ricchizza,


E lu munnu piria 'ntra la scarsizza.


	 	 	Bravu!! cunvegnu ! ma dumanniria:





Ora chi cchiù 'un esistina sti tali


Forsi chi nun c'è cchiù aristocrazia





Cu tutti l'appannaggi feudali?


	Lu nnomu si canciau, ma la sustanza





Si la stissa nun è, certu l'avanza!


	 	Allura chiddi stavanu divisi
	Unu per unu 'ntra li soi casteddi,





Perciò unu sulu 'n tuttu ddu paisi


A li vassalli scurciava la peddi:





Ora quantu ci nn'è? Migghiara e varii


'Ntra ricchi, traficanti, ed usurarii;


	 	Li quali 'un hannu mai cumpassïoni





D'un poviru 'nfilici dibituri,


Pirchi cu sproprii e devoluzïoni





Lu mettinu 'ntra un veru strincituri


Senza nudda pietà, sempri crudili,





Purtannu 'na famigghia a li cannili..


	 	In quantu a fumu pozzu assicurari





Chi tannu appena ci nn'era l'assenza;


Oggi a cui veni-veni s'avi a dari





Lu titulu famusu d'eccellenza,


Es' hannu a scappiddari avanti d'ddi,





Si su cchiù vasci, granni e picciriddi.


	 	*
	 	 	Dipoi nun dicu si ci jiti 'n casa
	Pri qualchi affari, o pri qualchi prighera,





Fariti un'anticammara vastasa


	Pri riciviri poi 'na tali cera





Tantu stirata, e tantu impertinenti


Ca nun sapiti dirici cchiù nenti.


	 	E puru chissi sunnu appuntu chiddi





Chi furficianu sempri a li baruni;


'Ntantu ammassanu scuti a middi a middi





Pr' arrinesciri un figghiu signuruni,


	E spinnirianu un occhiu pr'arrivari
	Stu figghiu cu 'na dama a maritari.
	 	Oh quantu poi si sentinu prïati
	Quann' hannu a lu so latu un nobilicchiu,





'Ntra la carrozza tisi e stinnicchiati


Cu lu sicarru 'n vucca, 'ncacaticchiu,





Ci dunanu lu tu cu cunfidenza


Pr' aviri poi di l'autri l'eccellenza.


	 	Dirrannu ancora, ch'eranu sti tali





Fanatici, e 'ntra d'iddi 'nvidïusi :


Va beni; ma viditici ddi sali





Ricchi d'oggetti d'arti prizïusi;


Ddi palazzi magnifici guardati,





Ddi nobili casini.... e poi parrati.


	 	 	Ora pri fari tutti sti grannizzi,
	Pri tanti cosi nobili e mai visti,





Sti tali 'un siminavanu ricchizzi


Chiamannu li cchiù scelti e bravi artisti





Pri mettirsi cu l'autrí in cuncurrenza


E mustrari la sua magnificenza?


	 	Oggi chi fannu tanti pitarruna
	Chi ammassanu dinari in quantitati ?





Mancianu pani duru cu carduna,


D'acqua o di vinu spuntu abbivirati,





E si spincinu poi qualchi casuzza


Mettinu 'ntra 'na morsa la cucuzza.


	 	Chiddu però chi fa gran maravigghia





È lu sistema 'ngratu di taluni,


Chi fannu un serra-serra, un parapigghia





Prujennu 'ncensi avanti ad un baruni;


Ma si s'attrova chistu a nautra banna





Ci mettinu la testa 'ntra 'na canna.


	 	Perciò jeu vogghiu diri, ca si chiddi





Eranu preputenti e suvirchiusi,


	Meriti ancora avianu a middi a middi :
	Magnanimi di cori e ginirusi,
	Eranu d'un paisi lu sblinnuri,
	E qualchi vota eroi di gran valuri.
	 	 	E li muderni nobili misizzi





Chi affittanu di chiddi lu casatu,


Cu tutti li tisori e li ricchizzi





Li vizii suli nn' hannu cupïatu;


Ma pri quantu a virtù ci su burraschi,





Ca nni su stuffi fina 'ntra li naschi.


	 	Ccà lu maistru 'un potti cchiù parrari





Pri la cuntinua bili chi facia,


E pirchì si vuleva risturari


	Cu lu Nnuccenzu in qualchi tratturia;





E chistu, ch' era ancora amminnalutu,


Lu taliava comu un alluccutu.


	 	Finalmenti rumpiu:
	 	Maistru caru,
	 	fu vi cunfessu ch' aviti ragiuni;
	E lu discursu vostru tantu raru
	Supra l'antichi e li novi baruni
	Già m' ha cunvintu, e sugnu pirsuasu





Ca ci ristavi cu tantu di nasu.


	 	Ma basta, jamuninni, ca la notti
	Cchiù chi parramu, cchiù si va avanzannu,





Ed iu ch'aju li gammi menzi cotti


Cchiù nun mi fidu jiri sciamïannu,





E si nun vegnu 'ntra la vostra festa


Nun lu pigghiati pri firriu di testa.-


	 	 	Cussì si 'ncaminaru tutti dui





Unni putianu aviri di manciari :


Vippiru e taffiaru a cui pò cchiui





Senza teniri cuntu a li dinari;


Nisceru fora, s'abbrazzaru, e poi





Si nni jiu ognunu pri li fatti soi.


	 	 	 	V.
	 	Lu Mortu-Vivu.
	 	E
	 	RA la notti, e lu Nnuccen zu stancu





Pri lu vïaggiu, e chiddu chi suffriu,


D'una lucanna 'ntra un sfasciatu vancu


	Appena si jittau s'addurmisciu;
	Ed era tali ogni runfulïuni
	Chi paria di sirrari un tavuluni.
	 	Durmia comu un agghiru; e lu Capricciu,
	Chi 'ntra lu fari so è manciamintusu,





Cu 'na pinsata tutta di schimicciu


Cuncerta un sonnu veru graziusu,





Tantu, chi lu Nnuccenzu 'ncarracchiatu


Canciava in riccu lu miseru statu.


	 	 	E ci paria chi sutta 'na muntagna,





Prospira d'ogni beni di natura,


C'era cunsata 'na vera cuccagna





Di manciari, di frutti e di virdura;


E si vidianu ancora siminati


	Perni, ddomanti ed oru in quantitati.
	 	Videva ancora un geniu nicu nicu





Chi d'arbitru assolutu papïava,


	E stimannu Nnuccenzu comu amicu





Sutta lu vrazzu so si lu chiantava;


E si lu jia scinnennu a pocu a pocu





'Ntra li cchiù ricchi gnuni di ddu locu.


	 	Simili a un porcu grassu e allardatizzu





Chi joca e sciala 'ntra la fitinzia,


Ora 'ntra chistu, ed ora a l'autru pizzu





S'affuncia, si sammuzza e si sfirria,


Poi si sammuzza arreri, e di cuntinu





La funciazza ci va comu un mulinu:


	 	Cussi Nnuccenzu appena chi s'adduna





Di sta nuvella e ricca California,


Cridennu aviri 'n pugnu la furtuna





Cu li soi passioni si ci attornia,


E cu li vrazza, cu la menti e l'arma





Lu gran beni chi c'è tuttu si ciarma.


	 	 	 	Ora s'afferra un pugnu di dinari,





Ora di perni jinchi li sacchetti,


Si carrica ddomanti, e cosi rari,





Spilli, circuna, aneddi e braccialetti,


E si nni ficca per un certu sbariu





'Na bona parti 'ntra lu tafanariu.


	 	Lu Geniu, chi già vidi sudisfattu Di lu prutettu so l'autu disiu, Scoti l'aluzzi, e, leggiu-leggiu fattu, 'Ndrizzasi pri lu celu unni c'è Diu, 'N menzu li campi supra di li stiddi Purtannusi st'eroi pri li capiddi.
	 	Oh! quali, oh Diu! qual' estasi sublimi





Prova Nnuccenzu dintra lu so pettu,


Quannu già junci a tuccari li cimi





Unni di l'omu 'un junci lu 'ntillettu,


Vidennu tanti cosi incomprensibili





A l'occhi nostri, e parinu 'mpussibili!


	 	 'Ntantu ci pari sentiri lu sbruffu





Di lu trimennu orribili Booti,


Chi forti struppiddannuci lu ciuffu





Comu 'na rota in aria tanti voti


	Lu gira, e lu firria, tantu l'ammutta





Chi strummulia da l'autu a coddu sutta.


	 	 	A sta caduta barbara e murtali





Lu miseru Nnuccenzu s'arrispigghia,


E trovasi di sangu 'ntra un vattali





Di già furmatu da li rutti gigghia,


Pri un casu tantu novu, e inaspittatu





Ca pri purtentu 'un ci scattau lu ciatu.


	 	Mentr' era 'ntra lu megghiu chi durmia





Un purci nicu-nicu e murritusu


Tantu 'n menzu li vrachi ci firria





Ca si cci ficca 'ntra un locu scurusu


Unni battennu dilicati gnuni


	Ci tira 'ntra un cantiddu un muzzicuni.
	 	A ddu suttili corpu, a ddu duluri





Sauta Nnuccenzu comu un sautampizzu,


Stenni la manu, e cerca li punturi





Di lu 'mprudenti purci arraggiatizzu,


Ma mentri tenta a chistu fari guerra





Vota lu vancu, e strummulia ddà 'n terra.


	 	'Ntantu la notti li gramagghi oscuri





Da 'na parti di terra ritirava,


Mentri natura un canticu d'amuri





A l'increatu Spiritu mannava;


Lu sulu febu ancora 'un cumparia





Pirchi 'na nuvulicchia lu cupria.


	 	 	Nnuccenzu, ancora ruttu e fracassatu,





Avia 'na prescia, avia 'na smania granni


Di junciri a ddu locu addisïatu





Principiu e fini di li soi malanni,


Anzi era un sana-todos di ddi guai





Chi 'ntra st'ultima smossa eranu assai.


	 	E cunsignannu lu so Ronzinanti





'N cura di lu patruni funnacaru,


Scozzula li so' robbi tutti quanti





Di tutti ddi schifii chi ci appizzaru,


Stuja lu sangu da la frunti, e sduna





C'un pedi appressu a nautru a la furtuna.


	 	Ma comu putia fari lu mischinu





Pri ritruvari dd'abitazioni,


Oggettu di lu so longu caminu?





Ora un vicchiazzu stupitu scumponi,


Ora un criatu, ed ora un vinnituri





Senza putiri avirinni sinturi.


	 	Comu un cani livreri chi va spersu,





Cu la lingua di fora, naschïannu


Pri ritruvari lu patruni persu,


	E 'mmesti a cui ci veni, e 'un cura dannu,
	E si 'un lu trova, ansanti e risolutu
	Rirorna arreri ddà d'unn' è partutu :
	 	 	Cussi Nnuccenzu strapilatu tuttu,





Cu l'occhi comu un vitru allucintati,


Comu 'na musca di Vinezia 'ncuttu





Va dumannannu pri ddi strati-strati


Pr' aviri la nutizia prestamenti





Di la casa e putia di lu parenti.


	 	Cu' ha viaggiatu, e sapi li paisi





Canusci pri 'na certa esperienza


Comu li viddanazzi e li burgisi





'Mpastati tutti cu la stissa essenza


Vidennu un forasteri chi firria


	L'hannu pr' un gran suspettu, anzi pri spia.
	 	Pri cui Nnuccenzu, sulu, a Menzujusu,





Mentri dumanna a un riccu pitarruni,


Oltri ca fu pigghiatu pri stizzusu,





Pri micidaru, 'nfami, e pri spiuni,


S'abbusca 'na magnifica lampazza,





E quant'è longu sbatti 'ntra la chiazza.


	 	A sta caduta, 'un sacciu comu fu,





Cridennusi jucari a lu rumè,


	Gridanu li picciotti a cu' po' cchiù:
	-Ad iddu! ad iddu! a l'omu fausu ! ... olè !!
	E un lariu squasunazzu marïolu
	Ci abbija 'n testa un culu di citrolu.
	 	 	Ma un dignu sacerdotu, chi nun manca





D'essiriccinni boni in ogni parti,


Mentri di difinnillu mai si stanca





Cu l'eloquenza, cu li modi e l'arti,


Grida: -- Chi cosa è mai, genti spietata,





Forsi chistu un è carni vattïata!-


	 	Comu li cani quannu a un pizzaloru





Pri dappressu ci currinu abbajannu,


Ci fannu un circu e misi tutti a coru





'Mminazzanu di jillu sfrantumannu;


Si vota chistu, e chiddi spavintati





Sdunanu pri li gnuni e pri li strati :


	 	Cussi ddi pitarruna, appena dici





Lu sacerdotu li palori santi,


Lassanu di smaccari ddu 'nfilici





Fujennu, ed occultannusi a l'istanti,


E lu Nnuccenzu juntu a salvamentu





Da l'autra parti vola comu un ventu.


	 	Però lu disideriu d'attruvari
	La casa tantu tempu addisïata





Ci veni novamenti a turmintari


Cu 'na gran frica l'anima affannata,





Pirchi scantatu assai di l'accadutu


Cerca di dumannari, e resta mutu.


	 	*
	 	 	Finalmenti 'na vecchia di ddi tali





Chi fannu li mizzani 'ntra l'amuri,


Vidennu un omu straniu a ddi viali,





Ci accosta senza un'umbra di russuri,


E sutta vuci ci dici : -Don Tiziu,





Forsi vossignuria voli sirviziu ?-


	 	Comu quannu si rumpi 'na cannedda





E nesci l'acqua cu 'na furia granni,


Cussi Nnuccenzu da l'arma struppedda,





Quasi pri sfogu di li scursi affanni,


Un suspirazzu niuru comu pici





Chi l'aria c' avia attornu rarefici :


	 	Ed a la brutta vecchia ci dumanna





Cu 'na vuci di crastu varvariscu:


	 	 Dicitimi, diciti, bona nanna,





Unn' è la casa di monsù Franciscu,


Ddu cafitteri riccu e ammuntuatu,





Chi.... (vulia diri ---ci scattau lu ciatu).


	 	Ma la vecchia 'nterrumpi : Si signura,





Sta 'ntra la strata di la baccalara,


Unni pri la bianchizza e la friscura


	Li genti ci cuncurrinu a ciumara;





Iu nun sacciu però basta lu sapi?


	 	....
	 	Vossia 'un pigghia lu chiddu pri li rapi.
	 	 	Cu tali furia 'un scappa 'na saitta





Comu scappa Nnuccenzu a lu mumentu;


Junci a la strata, si ci ficca, e dritta





La scurri cchiù sullicitu d'un ventu,


'Ntra lu so 'nternu fora di li panni,





Pirchi è vicinu a nesciri d'affanni.


	 	E com'essiri soli lu pinseri
	Rapidu, d'un'immensa rapidizza,





Pensa li figghi, pensa la muggheri,


L'immensi beni, tutta la ricchizza,





Cunfrunta lu passatu, e l'avviniri


Tuttu filicità, tuttu piaciri.


	 	E junci, e guarda, e china la sua menti





Di cosi inesplicabili e sublimi,


	Nun vidi cchiù di l'occhi, e mancu senti





L'affannu e la stanchizza chi l'opprimi;


E tantu di piaciri è inebriatu


	Chi 'un vidi a cui si trova a lu so latu,
	 	Lu quali ci dicia : Nnuccenzu!! e comu





Ti trovi sulu, ccà, 'ntra stu paisi?


Quali firriu di testa, e chi sintomu





'Ntra l'arma tua stu cancaru ci misi?


E poi di robbi niuri equipaggiatu!





Parra, cui ti muriu? pirchì affannatu ?


	 	 	Lu cchiù trimennu tronu rumurusu
	Chi sfarda e rumpi l'aria a la strasatta,





Nè un projettili orrennu e fracassusu


Chi abbatti 'nzoccu 'ncontra, e sfascia e scatta,





Scotinu un infelici abbannunatu


	Ad un suavi sonnu spinsiratu:
	 	Comu ci porta orribili la scossa
	Dda canuscenti inaspittata vuci;





Senti 'na lava scurriri pri l'ossa


Chi 'un Muncibeddu 'n pettu ci produci;





E lu stupuri, e lu spaventu è tali


Chi resta comu statüa di sali.


	 	Cu' mi muriu, dicisti?
	 	ci rispusi
	 	Nnuccenzu oppressu e stupefattu ancora





Leggi (e li manu tremuli e cunfusi


'Nfila 'ntra li sacchetti, e nesci fora





La littra fatalissima e spietata


Cu l'ostia niura ancora 'mpiccicata).


	 	Lu cugnatu cchiù d'iddu stupefattu,





Ansanti tuttu, e chinu di 'ncirtizza,


Pigghia la littra, e già 'ncuetu fattu





'Ntra un atamu la sbrogghia cu listizza;


E mentri senti sbattiri lu cori,





La va scurrennu, e leggi sti palori :


	 	 	--
	 	 « Stimatu e rispittabili Nnuccenzu,





« Cu chista jeu t'avvisu cchi ddu vili


<< Di to parenti già pagau la censu,





« Fradiciu e sfattu di mali suttili;


« Cussi vosi lu celu; e li pirsuni





« Si libiraru di stu gran 'nfamuni.


	 	<< Perciò ti pregu, a vista di stu fogghiu,





« Veniri cchiù chi prestu a Menzujusu


« Pri 'mpussissarti di lu riccu spogghiu





« Chi ti lassau stu serpi vilinusu.


	« Curri, Nnuccenzu miu, gattu e 'mmurnutu, << Sinnò la robba è persa. E ti salutu.»---
	 	Liggiutu nun avia st'ultimu accentu,





Quannu comu 'na furia scatinata


	Lu cugnatu, chi cchiù nun avi abbentu,





Prima ci duna 'na gran timpulata,


	Poi ci afferra li gargi e li capiddi





Dannuci boffi e cauci a middi a middi;


	 	Gridannu : E comu, pezzu d'assassinu!
	Dunca vinisti cu tanta tustizza
	Pirchi cridivi d'essiri vicinu
	Di fari acquistu di la mia ricchizza!





E tu chi ci affannasti, sciliratu,


Ca di lu miu t'avivi 'mpussissatu ! -


	 	 	E chioviri ci fa 'na gran timpesta





Di piripagni 'ntra lu varvarottu;


Replica boffi, e pugna 'ntra la testa,





Ch'è addivintata comu un panicottu;


Ci muzzica 'na spadda, e va gridannu:





Vatinni, latru, vasinnò ti scannu !---


	 	A sti fracassi, a tutti sti ruini





In quantità s'accostanu li genti;


E quattru sbirri, ch'eranu vicini,





Cridennu essiri un latru veramenti,


Lu nostru eroi cu la sfardata giubba





Quasi in triunfu portanu 'n cacubba.


	 	Di
	 	 	 	VI.
	 	La Carzara.
	 	L
	 	"OMU è un armali chi cuntrattu un viziu Unni si trova-trova 'un l'abbannuna; Pirchi cridi chi sia gran pregiudiziu
	Di li muzzica santi e bacchittuna
	Lassari l'abitutini acquistati
	'Ntra la cchiù virdulidda e frisca etati.
	 	Pri cui s'è latru, o puru jucaturi,





S'è birbu, s'è falsariu, o maladrinu,


O puru chi sia giuvini d'onuri,





Picciottu drittu, di la pianta e finu,


Cerca di sempri prevaliri, e fari





Chi lu duvissi ognunu rispittari.


	 	 	Difatti ogni sfacciata prepotenza,





Ogni suvirchiaria nata pr'abusu,


'Ntra li picciotti di gran cunfidenza,





Di chiddu ch'è cchiù sodu e graziusu,


Si chiama-liggi --- e cui nun la rispetta





Quannu ci 'mmatti scutta la sua detta.


	 	Ora trasennu ognunu di sti tali





'N qualchi ripartimentu o vicaria,


Per un istintu quasi naturali


	Sempri ammascatu, e cu prefissa idia,





Mustra tuttu lu sblennitu apparatu


Di 'nzoccu fora ha sempri pratticatu.


	 	Prima di tuttu chiama lu barattu





Pr'essiri ammisu comu camurrista,


E siddu si cci nia, senz'autru pattu,





Quasi convenzioni già prevista,


Sfida sutta lu ferru a tutti chiddi





Chi cercanu attaccarici scurciddi.


	 	Si vidinu però chi chistu tali
	È giuvini di guai, custanti e drittu,





La suciità s'unisci in tribunali,


Unni, doppu d'un serïu cunflittu,





S'osserva s'avi tituli bastanti


	Pri camurrista, o puru pr' aspiranti.
	 	 	Pirchi di chisti ognunu avi l'incaricu





Di stari fermu supra la jucata;


	E si s'adduna mai chi c'è rammaricu





Da la parti chi perdi, o ch'è 'ngannata,


Iddu nni pigghia parti, e cu eloquenza





'Mponi, decidi, e duna la sintenza.


	 	Pri cui ci attoccca 'n signu di palmariu





'Na certa fava supra ogni partita,


Chi va a lu capu di lu Siminariu,





Da lu quali sarrà distribuita


'Ntra tutti l'occurrenzi, e fari spisi,





E siddu 'mmatti darni a li francisi.


	 	Ma si si fa canusciri pri smissu





O chi nun sia picciottu rigulari,


Cadi da lu so postu, e 'un c'è pirmissu





Supra parti di chiurma gaddïari,


Anzi è custrittu stari a lu so pizzu





Senza fari scumazza e ciarmulizzu.


	 	Ora Nnuccenzu comu fu arristatu





E dintra di li Studii si 'nfilau,


Fu a lu mumentu stissu visitatu





Da un certu alunnu, chi ci dumannau


Cu 'na manera affabili e gintili


	La lampa, com'è solitu ed è stili;
	 	7
	 	 	Dicennu: - Amicu, vui sapiti beni





L'obblichi, chi ci su 'ntra sti lucali;


E chiddu chi di fari si cunveni





Pri manteniri 'n pedi a chiddi tali


Chi l'ordini sustennu cu riguri,





E su fratantu giuvini d'onuri?---


	 	Lu Nnuccenzu però, chi si picava





Di 'un farisi passari musca a nasu,


'N sentiri sti palori mussïava,





Pirchi nun si faceva pirsuasu


Chi tali cosi st'erramu gramagghia





Ad un omu dicia di la sua tagghia.


	 	Pri cui ci rispunniu : Fratuzzu caru,





Forsi di mia 'un aviti canuscenza;


In ogni parti a mia mi rispittaru





Omini d'assoluta cunfidenza,


	Pirchi sacciu lu duru e lu maturu,





E di li fatti mei sugnu sicuru.


	 	Ma si vuliti ch'iu dassi la lampa,





Eccu, sutta lu ferru si dicidi,


	E 'ntra nuautri dui chiddu chi campa





Cui è carugnuna, o rigulari vidi;


Avanti! a nui! curremu! e la sigreta





Sia termini a l'aggiacchi, e nostra meta.-


	 	 	Lu giuvini aspiranti chi s'adduna





Ca lu Nnuccenzu è un omu risolutu,


Si chianta cu vintottu, e nun ragiuna





Nè di lampa, nè d'autru e c'un salutu


Cchiù gintili di prima, curri a dari





Nutizia di dda sorti di parrari.


	 	Chiama la Suciità di li so' amici





Dintra un cammaruncinu a parramentu,


A cui cu laconisimu ci dici :


	 	--- Signuri mei,' suffriti pri un mumentu Chi summittissi a vui lu risultatu
	Di lu miu rispittabili mannatu.
	 	Comu a lu forestieri dumannavi





La lampa d'usu 'ntra li carzarati,


Giusta lu so baccagghiu m'addunavi





Ca 'un è caggi di chiddi appatintati,


Ma un caitu graziusu, e a la prisenza





Pari chi un omu sia di cunfidenza.


	 	'Ntra stu casu diciti, amici cari,





Quali jeu divu teniri cunnutta,


E 'n quali gradu l'aju a rispittari,





Pri quantu 'un ci ristassimu di sutta,


E si si divi ammettiri 'ntra chista


	Sullenni suciità pri camurrista.
	 	 	A stu discursu quasi stupefatti





Li caiti di l'eccelsu cuncistoru


Si guardanu; ma poi cchiù saggi fatti





Da lu passatu, rispunninu a coru,


Ca siddu è sodu, e merita barattu





Vinissi a dimustrallu cu lu fattu.


	 	E tri di l'aspiranti cchiù accimati
	Si portanu a Nnuccenzu 'ntra 'na gnuni





Pri sapiri ddi caiti accriditati


	Di li cchiù rispittabili prigiuni
	Chi sunnu stati soi cumpagni, e immensa





Ci avissiru accurdatu cunfidenza.


	 	Nnuccenzu a sta dumanna inaspittata





Resta comu si fussi 'ntra li spini;


Ma poi la sua memoria illuminata





Da periculi prossimi e vicini,


	 	Si pigghia d'armu, e in ampullusi accenti





Mustra a li tri miraculi e purtenti.


	 	Fratuzzi cari, 'ntra lu me' paisi Aju passatu pr'un picciottu drittu, E sebbeni nun sugnu a vui palisi Pirchi mi trovu straniu e derelittu, Mi canusci ogni strata ed ogni chiazza Pri la ciantona mia, la mia scumazza.
	 	 	Dipoi nun dicu quali cunfidenza





Hannu cu mia tinutu li cchiù granni,


Mannannumi la sua currispunnenza





Per essiri spargiuta a tutti banni


'Ntra li cchiù graziusi forestieri





Chi canusciuti su pr'omini veri.


	 	Cussi cu la saggizza e l'opra mia





Aju trattatu l'omini a ciumara,


Chi 'un hannu vistu mai la vicaria,





Comu lu famusissimu Carrara,


	Pidduzzu Fumu, e poi ddu gran Sapuni





Specchiu di li cchiù bravi valintuni.


	 	E chissu ancora è nenti: nun vi parru





Di ddi saittunedda scanusciuti,


Ed autri beddi giuvini di sgarru,





Giuvini sodi, e veri risuluti,


	Chi cu riffi e currii 'ntra la paranza





Ricogghinu primori a crepapanza.


	 	E mi rigordu ancora 'ntra li tanti,





Ancorchì vaju sempri di fumusu,


D'aviri avutu belli caminanti,





Qualchi palummu veru graziusu,


Ciuffi stupenni, e sponzi di valuri





Pri purtalli a lu mastru abbuzzaturi.


	 	 	Anzi 'na vola, cosa 'nzuccarata !





Truvannumi pianista e baitaru,


Iu misi un pustigghiuni 'ntra 'na strata





Pri fari un baitu priziusu e raru


Supra d'un linnu-linnu figurinu





Cu l'alalonga a cira e pitrusinu.


	 	Tutt'era fattu: juntu a la sicciara





Sentu chi s'accustava la ciampedda;


Tiru lu pani, e cu 'na mossa rara





Fazzu chi chista subitu 'mpannedda;


Dipoi 'mpostu lu pani 'ntra lu piantu,





E mi la battu senza nuddu scantu.


	 	Eccu, fratuzzi mei, la virità;
	Pri cui viditi ca 'un sugnu caggi;





E caitu anchi sarria si 'un fussi ccà,


Ma puru abballu supra un tri tari :





E sta gran suciità di mia nni pò


Farinni tuttu pri vantaggiu so.


	 	A stu fraseggiu di martiddatura,





A ddi muticchi, a simili baccagghiu,


Li tri aspiranti avevanu paura


	Di cadiri a l'urvisca 'n qualchi 'ngagghiu,





Ma quannu poi ci squatranu la 'mpigna


Ridinu tutti tri comu 'na signa.


	 	 	Pri cui ci dici lu cchiù sodu : --- A nui,





Giacchi ti senti giuvini d'onuri,


Bisogna chi ci sia 'ntra tutti dui





'Na bedda prova tutta di valuri;


E siddu li to' meriti su veri,





Cedu lu postu a tia comu lamperi.


	 	Comu quannu un picciottu chi pri jocu





Carrica sina 'n vucca un scupittuni,


Tuttu cuntenti ammiccia e duna focu;





'Ntrunannu chistu simili a un cannuni


Trema e aggiarnia, pirchi nun suspittava





Chi un Muncibeddu 'n manu ci sbarava:


	 	Cussi a Nnuccenzu ci caderu l'ali





Quannu lu jocu vitti juntu a felu;


Vulia suppliri zuccaru a lu sali





C'un discurse ddu docili e facetu;


Ma zapp'a l'acqua, pirchì l'aspiranti





C'è misu cu dui chiova pri davanti.


	 	Un agniddazzu spintu a lu maceddu





Nun prova affattu simili tirruri


Quantu Nnuccenzu, fintu muscareddu,





Prova a lu cori acerbu lu duluri


Quannu si vidi juntu 'ntra ddu statu





C'un chiovu 'ntra li manu ammanicatu.


	 	 	Fratantu l'aspiranti cu mastria
	Si metti 'n pianta cu posizioni;
	Lu vrazzu mancu in guardia si firria,





Stenni lu drittu, e a lu Nnuccenzu 'mponi,


Starisi a l'erta, e di tirari 'n cascia,





Mentri si cogghi, si cianchìa, s'abbascia.


	 	Lu miseru Nnuccenzu pri lu scantu





Sangu nun avi cchiù dintra li vini;


Finci pri quantu pò, si guarda, e 'ntantu





Sintennusi lu chiovu 'ntra li rini


	 	Ci dici a l'aspiranti :
	 	Spugnare!
	 	Finiu; 'ntra nui rammaricu 'un ci nn'è.
	 	Comu quannu lu tauru 'nfuriatu
	Juntu a l'estremu di lu so fururi
	Si vidi di cuntinuu stuzzicatu





Da lu 'mprisusu accortu jucaturi,


'Ncrepa, muggisci, 'nfuria, e sempri torna





Pri farici la guerra cu li corna:


	 	Cussi s'arrabbia l'aspiranti quannu





Vidi jittari a lu Nnuccenzu 'n vraca,


Senti a lu pettu un spavintusu affannu,





Lu sangu di rivugghiri 'un ci abbaca,


Si vota, curri, e dintra 'na casedda





Pigghia 'na chiatta e ben curata stedda.


	 	 	Tanta rina nun c'è dintra lu mari,





Nè 'ntra lu celu sunnu tanti stiddi,


Quantu ci attocca a Nnuccenzu a pruvari





Stiddati 'ntra lu corpu a middi a middi :


Pri cui nun li putennu suppurtari





Si jetta 'ntra li scoppi pri cantari.


	 	A tutta dda scumazza, a ddi lamenti Succedi un spavintevuli scumpigghiu, Currinu guardii, currinu sargenti Armati tutti avanti lu rastigghiu; Grapinu, fannu cerca; ma 'ntra dď'attu Vidinu la prigiuni comu un píattu.
	 	Ogni vicariotu a lu so pizzu





Stavasi cotu-cotu chi durmia;


Nudda palora, nuddu ciarmulizzu,





Si passava 'na musca si sintia :


Sulu Nnuccenzu cusutu a lu scoppu





Dicia d'aviri avutu ddu sciroppu.


	 	E doppu chi ci aveva raccuntatu





L'occursu, e li stiddati spavintusi,


Prega pirchì vol'essiri purtatu


	A lu mumentu stissu 'ntra li 'nchiusi





'Ntra cammareddi siparati e oscuri


Unni vannu li 'nfami, e cantaturi.


	 	 	 	Note.
	 	Pag. 71.
	 	Giuvini d'onuri. È colui che non ha mai procurato di far la spia a danno de' suoi complici, ed altre cose simili; e che ha rispettato tutte le leggi furbesche.
	Picciottu drittu. Significa uomo che sa farsi rispettare.
	Di la pianta e finu. Uomo che sa star bene in faccia al coltello duellandosi, e che è molto innanzi nella scienza furbesca, e propriamente in ciò che forma la sua principale prerogativa.
	 	Pag. 72.
	 	Picciotti di gran cunfidenza. Uomini ammessi a tutti i segreti della loro classe.
	Sodu e graziusu. Dignitoso e di talento, ed anche malandrino.
	Barattu. Dritto di un bajocco a tarì sulla vincita nel giuoco. Camurrista. Colui che sa prevalere d' ogni maniera sopra i carcerati.
	 	Sutta lu ferru. A duello.
	 	Scurciddi. Difese ingiuste, sotterfugii, e cose simili.
	È giuvini di guai, custanti e drittu. Che ha sofferto la prigionia, e che, ad onta delle pene correzionali, non ha mai tralasciato di seguire il sistema furbesco.
	 	 	Aspiranti. Colui che non avendo fornito la carriera aspira
	 	ad un posto.
	 	Pag, 73.
	 	Fava. Una piccola porzione.
	Siminariu o studii. Carcere.
	Francisi. Che non ha alcuno che gli porti sussidii.





Smissu. Da nulla.


	Nun sia picciottu rigulari. Giovane, che non voglia o non sappia adempiere il suo dovere.
	Chiurma. La massa dei carcerati che non han titolo.





Scumazza. Schiamazzi; parlar molto senza far nulla.


	Lampa. Moneta indeterminata, che pagasi da coloro, che entrano nel carcere attesa la loro posizione particolare.
	 	Pag. 74.
	 	Carugnuna. Uomo che non sa affrontare il pericolo, ed anche uomo vile.
	Sigreta. Luogo dove vanno a duellarsi i carcerati.





Aggiacchi. Faccende.


	 	Pag. 75.
	 	Si chianta cu vintottu. Non va più oltre per non cimentarsi. Suciità. Riunione di tutti quelli che hanno titolo nel car
	 	cere.
	 	Cammaruncinu. Luogo ove si riunisce la società.
	Foresteri. Colui al quale si domanda la lampa.
	Baccagghiu. Linguaggio.
	 	Caggi. Villano; uomo incapace d'innalzarsi ad un posto, e di farsi rispettare.
	 	 	Pag. 76.
	 	Caitu. Uomo di merito, prevalente, o che ha danari. Currispunnenza. Notizie che diariamente si comunicano da carcerati a quelli di fuori, e viceversa.
	 	Saittunedda. Ladruncoli.
	 	Pag. 77.
	 	Giuvini di sgarru. Giovani che non hanno titolo, ma che s'impegnano ad avere qualche porzione nel barattu, e intanto appartengono alla ciurma.
	 	Riffi. Carte da giuoco.
	 	Currii. Cinghie di cuojo, colle quali si fa un giuoco. Paranza. Vagabondi, che camminano insieme per acca
	lappiare i babbei nel giuoco.
	Primori. Danari.
	Fumusu. Cappello.
	Caminanti. Orologio.
	Palummu Fazzoletto bianco.
	Ciuffu. Muccolino a colori.
	Sponza. Fazzoletto di seta.
	Abbuzzaturi. È colui che compra gli oggetti rubati.
	 	Pag. 78.
	 	Pianista. Ladro, che fa il piano dei furti.
	Baitaru. Ladro, che presiede ai furti.
	 	Pustigghiuni. Badetta.
	 	Baitu. Furto.
	 	Alalonga a cira. Giamberga perfetta.
	Pitrusinu. Tabarro a colori di lana.
	 	Sicciara. Scarpe.
	 	8
	 	 	Ciampedda. Ronda.
	Pani. Coltello.
	 	Piantu. Luogo ove si conservano le armi.
	 	Mpigna Faccia."
	 	Pag. 79.
	 	Lamperi. Colui che esige la lampa.
	Chiovu. Chiodo ridotto aguzzo per supplire al difetto di coltello; ma sempre suol essere con manico, onde si appella chiovu ammanicatu.
	 	Pag, 80.
	 	Stedda. Cerchio di botte ben largo, che serve a dare bastonate, che nel loro linguaggio si chiamano stiddati.
	 	Pag. 81.
	 	Cantari. Far la spia, e qui propriamente ricorrere, chiamare ajuto dalla forza.
	Pizzu. Luogo destinato ad ogni recluso.
	'Nchiusi. Coloro che per qualche mancanza grave commessa nel corso della loro causa, o nello stesso carcere, sono indegni di vivere in comunione, e quindi minacciati nella vita.
	'Nfami. Si dice alle spie, ed anche a coloro che non agiscono secondo le regole furbesche, o che commettono soverchierie contro i deboli.
	 	Cantaturi. Spia.
	 	 	 	VII.
	 	Lu Ceifaru.
	 	L
	 	'OMU chi si ritrova carzaratu
	'Ntra 'na prigiuni sulitaria e scur a
	Si senti oppressu, afflittu, e 'ntinagghialu
	Da la cchiù trista e retica vintura;





Massima a la strania sulu e spirutu


Senza 'na manu chi ci dugna ajutų.


	 	Tali lu statu di st'afflittu cori
	Era quannu trasiu dintra li 'nchiusi;





Un cuntinuu turmentu, un batticori,


Idei funesti, 'mmagini affannusi





Lu javanu a vicenna a visitari


Pri fallu cchiù di cchiù spropositari.


	 	 	Pri cui facennu sfoghi 'ntra se stissu





Lu poviru Nnuccenzu ripitia :


	 E comu, santu Diu! dintra un abissu





Iu mi ritrovu ccà, mischinu mia!


E chi delittu fici? e pirchì mai





Provu st'acerbi spasimi e sti guai?


	 	Mancu si fussi un pezzu d'assassinu,





O puru un vili e perfidu 'mpusturi


Ch'aja purtatu a l'ultimu distinu





Anchi lu stissu so benefatturi


	 	....
	 	Ma no, chi dicu! chissi 'un sunnu visti, E da la suciità su ben pruvisti!
	 	La cabala e lu niuru tradimentu





'Ntra un seculu curruttu su cumuni;


Anzi pri un dïabolicu purtentu





Hannu furtuna prospira a baluni,


Pirchi cu astutu 'ncegnu e cu grann'arti





A so piaciri 'mbrogghianu li carti.


	 	Dunca, pirchì jeu poviru 'nfilici





Misu 'ntra st'oscurissimi rastigghi,


Schernu di tanti stupiti nnimici,





Luntanu da li mei 'nnuccenti figghi!


Diletti figghi! o scunsulata spusa,





Cu' sa la vita tua quant'è piatusa!


	 	 	Ed unni su la zita e lu dutturi,





Lu monacu e lu beddu curïali,


	Chi cullucatu avia cu tantu amuri





Ddu jornu, oh jornu infaustu! a mia fatali!


Megghiu ssu jornu stissu si grapia


	La terra, e cu li figghi m'agghiuttia !
	 	Almenu 'un avirria ...
	 	Cussi dicennu
	 	Senti scrusciu di chiavi e catinazzi;





Dipoi silenziu; e poi forti e trimennu


Rumuri di bestemii e di scumazzi :





Si scoti, curri, ascuta attentamenti


Pri darreri la porta, e 'un senti nenti.


	 	Simili a un omu ch'avi 'na gran fami





Si senti arrispigghiari ogni disiu;


Vidennu poi falluti li so' brami,





Mmalidicennu lu distinu riu


Cadi 'ntra tali estrema dibulizza





Ca perdi li spiranzi e la firmizza:


	 	Cussi Nnuccenzu mentri chi spirava
	Chi'n menzu a ddi fracassi, e a ddu scumpigghiu





Qualc'ancilu vinia chi lu strappava


	Da ddu scurusu e orribili rastigghiu;





Addunannusi poi ca fu un ingannu


Cchiù assai ci mittia stimulu l'affannu.


	 	 	E longu-longu 'n terra stinnicchiatu





Dannusi vastunati 'ntra la testa


Chianci e bestemia lu tirannu fatu





Pr'avillu abbannunatu a dda timpesta :


Quannu s'apri la porta, e comu un ventu





Si 'nfila un omu, e chiuisi a lu mumentu.


	 	Oh, quali fu la scena 'nzuccarata





Appena lu Nnuccenzu s'addunau


Di dda nova figura inaspittata





Chi avanti a l'occhi soi s'apprisintau !


Lu critti spirdu, o Ccifaru 'nfirnali





Vinutu ddà pri farici un gran mali.


	 	Sauta a l'impedi, pensa di scappari,





Guardannulu cu l'occhi spatiddati;


Cerca di fari vuci, e 'un po' gridari





Pirchi li cannarozza avi siccati;


Curri, firria; ma pigghia un truppicuni,





E resta 'ncunigghiatu 'ntra 'na gnuni.


	 	L'omu ch'avia trasutu a tali vista,





Quantunqui oppressu da li soi malanni,


Dici 'n se stissu: Sintitivi chista,


	 	E va riditi cu stu varvajanni!
	Ma poi fattu cchiù acccrtu ci 'ncugnau





E cu sti duci accenti ci parrau :


	 	Curaggiu, amicu, nun aviri scantu!
	Iu sugnu un omu appuntu comu tia;





Ch'aju patutu affanni e peni, oh quantu!


Pr'un empiu chi a lu munnu 'un ci nn' è idia:





Curaggiu, dunca; nui sarremu amici


	Pirchi ccà dintra semu dui 'nfilici.
	 	Comu un pasturi chi 'ntra sonnu e vigghia





Cridi ch'è 'ntra sbalanchi e 'ntra ruini,


Palpita, trema, l'arma s'assuttigghia,





'Njilannuci lu sangu 'ntra li vini;


E arrispigghiatu quannu 'un vidi nenti





Rispira, e rassirena la sua menti :


	 	Cussi Nnuccenzu dintra luo pettu





'N sentiri ddu pacificu linguaggiu


Metti a pigghiari un pocu di risettu





Turnannuci la forza e lu curaggiu ;


E dici : Scusa, amicu miu, la menti





M'hannu guastatu tanti patimenti.


	 	- Nun parrari di guai · chiddu rispusi





Pirchi si guai ci su supra la terra,


Lu primu 'ntra li mali vinturusi





Sugn'iu a pruvalli pr'un'acerba guerra


Chi mi fici un latruni empiu egoista





D'anima la cchiù vili e la cchiù trista.


	 	 	Lu Nnuccenzu si fa gran maravigghia





Truvari un omu d'iddu cchiù 'nfilici,


Pri cui risolutissimu ripigghia :


	 	Ma no cchiù assai di mia, comu tu dici ! E l'autru riplicau : Senti la storia,
	 	E ti la stampa 'ntra la tua memoria.
	 	Tu sai chi l'egoista è un omu tali





Chi cancia comu Proteu di figura;


Ora si mustra santu e libirali





Dannu cunsigghi ad ogni criatura;


Ora proteggi 'na picciotta, ed ora





Di la miseria d'autri si nn'accora.


	 	Fratantu 'un cridi nè Santi, nè Diu,





Bestemia notti e jornu a cui lu fici;


Nun rispetta li liggi, e sempri riu





Arrobba e 'nganna lu frati e l'amici;


Macchia l'onuri a la picciotta schetta,





E di lu mali d'autru si diletta.


	 	E chissu appuntu pirchì essennu avaru





Spilorciu, misirabili e spurcuni,


Cerca cu cu' si sia di paru e puru





Tirari abbraciu a lu so cudduruni;


E si cadi lu munnu e si smuddica





Guarda lu so casciuni, e si nni frica.


	 	allura
	 	- Ma chi ci trasi l'egoista?





Nnuccenzu 'ntirrumpennulu rispusi,


Siddu parravi d'una ria svintura





Chi t'ha riduttu a li canni e li busi?


E chiddu sempri cu li stissi frasi,





Ci dissi :- Vidirrai comu ci trasi.


	 	Me patri da l'antichi ereditatu
	Avia di quattru tummina un jardinu,





Lu quali pirchi bonu cultivatu


Ci dava un gran prufittu di cuntinu :





Ma l'empia morti, chi lu 'nvidïau


	'Ntra quattru jorna o cchiù si lu pigghiau.
	 	La viduva me matri, chi 'un sapia,





Pirchi era donna di la pasta antica,


Fari da se, ad un giuvini cidia





L'amministrazioni e la fatica;


Ma sai ca frutti a l'alberi, e li spichi





Su preda di li latri e li minnichi.


	 	Di jornu in jornu jennu a coddu sutta





Li pisi 'un li puteva suppurtari;


Cunfusa sempri e 'mpirugghiata tutta





Aveva cosi di jittarsi a mari;


Massimamenti quannu s'addunava


	Chi da un mumentu a l'autru jeu spicava.
	 	 	'Ntra tali statu era me matri, quannu





Un omu bonu e chinu di cuscenza


Quasi cummossu di dd'atroci affannu





Si ci avvicina tuttu rivirenza,


	 	1
	 	Cu l'occhi 'n terra e la manu a lu cori





E ci pronunzia st'ottimi palori:


	 	Bona Signura, pri lu vostru beni
	E pri lu statu di stu criaturi,
	A risturari tanti acerbi peni,





Quasi ispiratu da nostru Signuri,


Vi vegnu a fari 'na proposta tali





Chi salva vi farrà di l'autri mali.


	 	Vui siti già arrivata a li cannili,





E pri risursa nun c'è cchiù spiranza;


Li surdi cridituri empii e crudili





Vi strappiranuu chiddu chi v'avanza,


E sta 'nfilici vittima 'nnuccenti





Appressu ristirà 'ntra affanni e stenti.


	 	Perciò jeu vogghiu, siddu 'un vi dispiaci,





Sburzarivi 'na summa di dinari,


	Pri quantu poi ristannu in santa paci





Cu chiddi genti a cui ci aviti a dari,


E fattu ancora liberu lu funnu





Cu vostru figghiu firrïati 'n tunnu.


	 	 	Pri quantu a mia nun vogghiu 'ntressi e mancu





Pritennu una ritagghia di prufittu;


Ma, pirdunati si vi parru francu,





Lu fazzu pri difennirvi lu drittu


E pri sapiri anchi li cridituri,





M'aviti a dari 'n manu li scritturi.


	 	L'afflitta matri mía, comu ti dissi,





Ch'era 'na donna a jettitu furmata,


Senza mittirisi a dicuti-e-dissi,





Prestu si cunvinciu cu dda parrata;


Anzi chiancennu ci vasau li manu





Chiamannulu omu dignu e cori umanu.


	 	Ah! pirchi un tronu allura, o 'na saitta





Lu celu 'ntra dda testa 'un fulminava,


Quantu 'na spavintevuli vinnitta





Contra di l'empietà si cunsumava !


Senti comu 'ntra l'arma a middi a middi





Ti svampirannu orribili faiddi!


	 	Comu ddu mostru riu d'ippocrisia





Appi 'n putiri so tutti ddi carti,


Cu l'apparenza di mudestia pia





L'addimustrava fausi in ogni parti;


E bisugnava darici riparu


	C'un atticeddu avanti lu nutaru.
	 	 	Ora un ricivu, ed ora 'na quietanza,





Ora un strasattu ed una cissïoni,


Ora pri tuttu mettiri 'n valanza





Ci cunsigghiava 'na dunazioni,


Dannuci sempri accunti, e sempri dannu





Nutizii certi ca si jia sbrugghiannu.


	 	Scursi ancora nun eranu dui misi,





E lu gruppu a lu pettini vinia;


Quannu lu 'nfami fattusi palisi





Di me matri lu restu pritinnia,


Dicennu, chi ci avia tantu sburzatu





Ca si truvava sutta e 'ndibitatu.


	 	La misera me matri a tali scossa





Misi a gridari pri li strati-strati,


E quasi junta a l'orru di la fossa





Java e turnava da li magistrati;


M'avennu chiddu carti incontrastabili





La giustizia pri nui fu sempri inabili.


	 	Misera, derelitta, in abbannunu
	Cu mia a lu latu, e chi vuleva pani,





Prigava la limosina ad ognunu;


Ed una vota anchi a ddu stissu cani





Chi da la sua esistenza la spugghiau,


Lu quali, oh mostru riu la discacciau.


	 	 	Cussi vivennu tazzi d'amarumi
	'N preda a la cchiù spietata ed impia sorti, Morta di fami e lacera, li lumi
	Ci vinni prestu a chiujiri la morti;





Ed iu tradutu oppressn criaturi


	Ristai 'n menzu l'affanni e lu duluri.
	 	Ah! figurati, amicu, in quali statu





La morti di me matri mi lassau;


Nicu, senza parenti, abbannunatu





Nuddu cori pri mia si arrimuddau :


E pri cchiù crudiltà da lu me funnu





Nni fu mannatu comu vacabunnu.


	 	Lu tempu scurri, e scurri cchiù di quantu





L'avaru e l'egoïsta 'un lu supponi;


Ed iu mischinu, strapazzatu tantu





Crisceva ancora cu l'intenzioni


Di riturnari 'ntra lu miu paisi





Pri darici lu restu di li spisi.


	 	Ajeri giustu, fatta notti appena,





Tuttu sfardatu comu un pizzintuni,


Stava sidutu pri pigghiari lena





A l'aria aperta supra d'un ruccuni;


Quannu scorgiu lu 'nfami a la baretta





Chi pustïava 'na picciotta schetta.


	 	 	E cui ti purrà esprimiri lu comu





Tutti li bili mei s'arrispigghiaru!


Mi 'nfuriu, curru, mi strascinu dd'omu





Darreri un vicinissimu pagghiaru,


Ci dugnu corpa supra corpa, e poi





Sucu lu sangu di li vini soi.


	 	 Dunca tu l'ammazzasti! - spavintatu





Lu 'nterrumpiu Nnuccenzu 'ntra dd'istanti.-


· Sì ---l'autru rispunniu --- l'aju pagatu





Cu la stissa munita e di cuntanti;


E siddu sugnu poviru e scuntenti,





Mi vinnicavi, e mi nni 'mporta nenti.


	 	Ma pirchì allura, amicu, 'un ti salvasti Nnuccenzu ripigghiau --- 'ntra qualchi banna ? - Nun potti- dissi l'autru a sti cuntrasti 'Na fimmina nisciu da 'na capanna,
	 	Chiamau la forza, e subitu, 'ntra un ciatu,





Mi vitti di cumpagni atturnïatu.


	 	Iu finu antura fici risistenza





Tintannu di putirici scappari;


	Ma chiddi sempri accorti e misi a lenza





Mi vinniru ccà dintra a strascinari,


E pirchì currivati e suvirchiusi





Mi vosiru 'nfilari 'ntra li 'nchiusi.-


	 	 	-Ah fu pri chissu antura quannu 'ntisi Ddi vuci e dda trimenna battaria? Ed iu mischinu a spirari nni misi Chi forsi di ccà dintra mi niscia ! la spiranza mi falliu (Nnuccenzu cchiù nun dissi ciu).
	 	E quannu





Ristai


	 	Doppu 'na brevi pausa, curïusu





Lu novu carzaratu di sapiri


Pirchi Nnuccenzu malu vinturusu





Patia tutti ddi spasimi e suspiri,


Cu'na gintili grazia ci spïau





Pirchi la sorti ddà lu strascinau.


	 	Ed iddu chinu di cunniscinnenza





Già cuminciava a dirici lu ngannu


Chi ricivutu avia, la sua partenza,





Li stenti, e li disgrazii; allura quannu


S'apri la porta arreri, ed è chiamatu





Cu la nutizia ch'era scarzaratu.


	 	Un capriolu, un satiru cuntenti,





O puru 'na pittegula allapata,


Fattu nun avirria tanti spaventi





Quantu Nnuccenzu pri dd'inaspittata


Vuci chi allegramenti lu chiamava,





E di l'angustii soi lu scatinava.


	 	 	Ed abbrazzannu cu sinceru affettu
	Dd'omu, ch'ora cridia cchiù assai 'nfilici, -Sempri scurputi dintra lu me pettu Sarrannu li to' meriti -ci dici
	 	Si cogghi 'ntantu tutti li so' stigghi,





E nesci di dd'orribili rastigghi.


	 	R
	 	 	 	VIII.
	 	La Cucuzza.
	 	UANNU nni pari cchiù chi la furtuna





Nni sta purtannu a tagghiu di lavanca,


Tuttu 'ntra un nenti si stracancia e duna


	Alitu a l'omu di riposu, e stanca,





E per un casu novu e inaspittatu


Vota li carti, e cancia lu so statu.


	 	Cussi Nnuccenzu, doppu chi suffriu





Li guai, comu si dici, di lu linu,


Pri certa manu 'ncognita nisciu





D'unni l'avia purtatu lu distinu :


Fu chistu lu maistru, chi appurau





La sua carzaratina, e lu salvau.


	 	 	Nisciu Nnuccenzu; ma la sua nisciuta





Fu cchiù crudili assai, fu cchiù fatali,


Pirchi la sorti sua perfida e muta





Ci fa lu quatru di tutti ddi mali


	Chi avia 'ncuntratu, e chi java a 'ncuntrari





Duvennu a la sua patria riturnari.


	 	Pri cui java dicennu 'ntra se stissu :





Comu pozzu resistiri, me Diu!


Senz'aspittarimillu 'ntra l'abissu





Di novi affanni st'anima cadiu!


	Cui l'avirria cridutu! 'ntra un mumentu





Persi filicità, gioja e cuntentu!


	 	Crudi vicenni! mentri l'omu pensa





Di fari chiddu chi ci pari e piaci,


La gran manu di Diu duna e dispensa





A cui turmenti, a cui ricchizzi e paci;


Ed iu cu li me' reguli e pittini





Comu un cuccu ristai 'n menzu li spini!


	 	E chi dirroggiu a li palirmitani,
	A tutti li parenti, e a l'autri amici,





Quannu avvilutu comu fussi un cani


Mi vidirrannu laceru e 'nfilici,





Mentri ci aveva a tutti assicuratu


Ch'era vicinu di canciari statu!


	 	 	E me mugghieri, e li me' figghi, oh Diu!





Dintra stu pettu l'anima si spezza!


Quannu si sapi comu mi finiu,


	Doppu chi 'un ci ristau mancu 'na pezza,





Chi cosa mi dirrannu! Ah, morti! e quannu


Mi veni a levi da stu niuru affannu!-


	 	Cussi dici Nnuccenzu, e in abbannunu





Si jetta a lu cchiù barbaru duluri,


Rifletti a li soi casi ad unu ad unu





E cchiù si senti oppressu di terruri;


Ma la spiran amica di luntanu





Ci fa l'ucchiddu e ci stenni la manu.


	 	O divina spiranza! a lu murtali,





Doppu 'na spavintevuli timpesta


Comu suavi balsamu a li mali





Supra sta terra misira 'un ci resta


Chi l'amurusa 'mmagini di tia,





Chi ci sulleva l'arma, e l'arricria!


	 	Comu si sullivau dd'anima afflitta





A la spiranza di lu so avviniri;


Pirchi, dicia, putrebbi 'na saitta





Fari ddu mostru perfidu muriri,


	Ed iu chi sugnu cunsumatu e oppressu





Chiddu ch'ora nun appi, avroggiu appressu.


	 	 	Doppu d'aviri dittu sti palori





Nnuccenzu a la lucanna si purtau,


E cu 'ncirtizza e palpitu a lu cori





Lu maghiru cavaddu cravaccau


Pri riturnari pressu a li scuntenti





Cchiù afflitti d'iddu miseri parenti.


	 	Quannu però l'afflittu e scunsulatu





Si trova oppressu da 'na firnicia,


'Mmatula cerca pri lu so filatu





Qualc'autru oggettu quantu lu stravia,


Pirchi siccomu l'umbra la Sfurtuna





Ci stà davanti l'occhi e lu 'mpurtuna.


	 	'Nfatti Nnuccenzu 'ntra ddi campi aprichi, 'Ntra ddi campagni fertili e ciuruti Pruvava acerbi spasimi e lammichi Pri li spiranzi soi tutti falluti,
	E comu dintra un specchiu risblinnenti Tutţi vidia li scursi patimenti.
	 	Sulu si scossi a la 'mpruvisa vista





D'un graziusu e simplici pagghiaru


Cu 'na nica famigghia ben pruvista





Di quantu a l'autri banni è troppu raru,


Cioè d'amuri e tennira armunia,





Priva di fumi e senza bizzarria.


	 	 	Pri cui 'n se stissu java ragiunannu :





- Quantu sta genti simplici è filici !


Nun stà suggetta a lu cuntinuu 'ngannu





D'occulti 'nsuppurtabili nnimici,


Chi cu pretestu di cutulïari


	Fannu un capu di casa cunsumar..
	 	Comu m'ha cunsumatu dd'assassinu





Chi 'mpapucchiau dda littra scilirata,


Giustu lu jornu tri di lu fistinu





Quannu spirava fari la jurnata


Cu qualchi larga e ricca bonamanu





Chi scippari putia a qualc'omu umanu.---


	 	Mentri cussi Nnuccenzu ragiunava,
	'Ntisi 'na vuci comu un lupinariu,
	Chi cu palori orribili gridava:
	 	-Fermati, amicu, nun pigghiari sbariu: Rammenti ca sta 'nserra è chidda stissa Unni facisti a mia la tua prumissa?
	 	Eccumi ccà cu tia: nesci li grana





E tutti dui facemunni li cunti,


Quantu mi mettu un pocu in bona gana





E livari 'ntra nui st'errami accunti.-


E 'ntantu cu spietatu e lariu aspettu





Ci appuntiddava lu ciuscianti 'n pett.


	 	 	Comu ad un forti fulmini chi scatta





Si scoti tutta intera la natura,


Cussi pri dda vuciazza a la strasatta





Trema Nnuccenzu chinu di paura


E 'ntra lu sangu so tanta è la guerra





Chi 'un vidi e senti cchiù, e stramazza 'n terra


	 	Lu latru cu 'na nova gintilizza





Supra Nnuccenzu subitu si cala,


E comu sancisuca si ci appizza





Chi cu lu sangu si diverti e sciala,


E in ogni parti si metti a circari





Li prummisi tisori e li dinari.


	 	Ah, quali fu la rabbia e lu currivu





Di ddu sfacciatu e zoticu latruni


Quannu 'n saccoccia di ddu mortu-vivu





Di ramu 'un ci truvau mancu un buttuni!


E tantu critti d'essiri delusu


	Chi jittau un friscu acutu e stripitusu.
	 	Comu l'aspidi atroci quannu chiama





C'un friscu l'autri serpi vilinusi,


E chisti pri cuncurriri a dda brama





Currinu lesti-lesti e frittulusi


Da tufti li cuntrati, e fannu sfera





A dd'empia bestia sitibunna e fera:


	 	 	Cussi a ddu friscu tutta la campagna





D'autri frischi e di grida ribummau,


E da lu voscu, e poi da la muntagna,





Da li vausi, da l'alberi assummau


'Na quantità di genti armata tutta





Chi a lu so capu stà vicina e 'ncutta.


	 	Comu lu latru vidisi davanti
	Dda genti a li so' calculi divola, Ordina un strittu circu a tutti quanti E poi cu li cchiù 'nfanfari si vola, Dicennu: Amici mei, si m'ascutati,
	 	Farremu certu un munnu di risati.
	 	Sapiti vui comu stu beddu spicchiu





Passannu di sta nobili purtedda


	'Ntra la sua testa ci affirrau lu ticchiu





Di dirimi ch'avia l'oru a cartedda


Pr'un'acquistata e ricca riditati,





Chi a nui duvia lassarinui mitati!


	 	Ora ritorna, e 'n tutta la pirsuna,





Doppu chi l'aju beddu esaminatu,


Nè perni, nè dinari, nè buttuna





Di sulu ramu ci aju capitatu:


Ciò voli diri chi stu farfalluni





Mi suppuneva un veru tavuluni.


	 	 	Perciò v'aju chiamatu pri decidiri





Supra di chiddu chi ci avemu a fari,


Quantu si pirsuada, e fazza cridiri,





Anzi lu pozza a tutti assicurari


Chi cu li pari nostri 'un si trizzia,





E ci appizza l'attrattu e la mastria. -


	 	Cussi dicennu, tutti ddi latruna





Gridanu a coru farinni giustizia;


E cui ci metti a dari sucuzzuna





Pri cumpinsallu di la sua malizia;


Cui dici di jittallu 'ntra lu puzzu,





Cui farici lu coddu comu un struzzu.


	 	Però lu capu, ch'avi cchiù giudiziu,
	Ripigghia: Amici, megghiu a stu riddiculu
	 	Nni lu sarvamu pri nostru sdilliziu,





Ca farici scattari lu vintriculu;


	Pirchi ammazzari un omu comu chistu





Nun è onuri pri nui, nè mancu acquistu.


	 	Perciò, si 'un vi dispiaci, iu vi cunsigghiu





Purtarinnillu jusu 'ntra lu chianu,


Ed attaccallu a l'alberu di tigghiu





Comu attaccatu fu san Bastianu,


Unni, senz'iri d'autri cosi 'n cerca,





A 'na cucuzza tiramu a la merra.-


	 	 	 	Dissi lu capu; e ddi Biati Pauli





Pri sta bizzarra specii sapurita


Misiru a fari comu tanti ciauli.





Facennu 'ntantu badduna di crita


'N menzu lu chianu si lu strascinaru





Ed a lu tigghiu forti l'attaccaru.


	 	Comu Gugghiermu Tell quannu custrittu





Fu di tirari a lu pumu fatali


Misu supra la testa di l'afflittu


	'Nnuccenti figghiu, a cui pri 'un fari mali





Cu tali simitria si ci ammirau


Chi a primu corpu sulu lu spaccau :


	 	Cussi li latri, chi ci avianu misu





Supra la testa 'na cucuzza sfatla,


Si ci ammiranu fermi, e a vrazzu stisu





Tiranu a cu' pò cchiù misi a rïatta;


Ma nun essennu la crita saitta





Sgarranu tutti, e chidda stà a l'addritta.


	 	Lu gran currivu già li metti 'n furia,





Crita e badduna 'ntinnanu pri l'aria


Accumpagnati sempri da 'na 'nciuria





Pirchi la sorti cridinu cnntraria;


	Ma cchiù chi si currivanu, e si stizzanu





Crita e rimarra, e li bestemii appizzanu.


	 	 	Lu capu 'ntantu ancora cchiù currivu





D'aviri persu tantu tempu invanu,


Cerca tuccari a tutti 'ntra lu vivu





Dicennu :---A lu cchiù bravu catapanu


Chi ʼnzerta la cucuzza, ci darroggiu





Circunuatu di perni un riccu roggiu.---


	 	Simili a tanti celeri curseri
	Chi movinu currennu un gran bisbigghiu,





E chiddi chi si trovanu 'nnarreri


Cercanu primi junciri a lu migghiu,"





Tintannu di 'nfilarisi, e 'mmistuna


Dunanu a li cumpagni e muzzicuna.


	 	Cussì ddi facci pinti di virserii
	Ci fannu attornu-attornu un tírribiliu,





Ammutta l'unu a l'autru, e cu 'mproperii


Voli lu primu abbattiri ddu ciliu,





E mentri pri la furia s'arrimarranu


Tiranu crita, e la cucuzża sgarranu.


	 	Sgarranu la cucuzza; ma firiscinu





Tutti li membra di ddu misirabili,


	Lu nasu è comu un bummalu, ci criscinu





Di volumi ddi oricchi rispittabili;


	Vola un badduni, e comu 'ntra un crafocchiu
	Ci appizza pri picata supra un occhiù.
	 	 	Crisci fratantu l'orrida timpesta





Di grida, di risali, e di badduna,


Sina chi comu un lampu da la testa





Sgridda la scafazzata cucuzzuna,


E mentri cadi, un facciazza di cucca





Tira un badduni, e ci lu ficca 'n vucca.


	 	Lu poviru Nnuccenzu afflittu e tristu





Di fangu e di critazzi allavanatu


Pari un veru ritrattu d'anticristu





'Ntra l'attu di niscirici lu ciatu,


E sutta vuci repita: - Pirchi





Trattati un misirabili accussì?


	 	Chi v'aju fattu, deh! pri carità!





Pri miritari tuttu stu rumè!


Si tannu vi prummisi la mità





Di quantu chiddu mi lassava, ohimè!


Vi l'avirria purtatu, e forsi cchiù;


	Ma fu un ingannu; e 'un sacciu comu fu!
	 	V'avirria datu
	 	....
	 	 ma lu capu allura





Senti un liggeru palpitu a lu pettu,


E canciannusi quasi di natura,





Grida a l'amici : · Basta; lu dilettu


Pari fussi cumpitu; d'ora 'n poi





Mannamunnillu pri li fatti soi.-


	 	 	Dissi lu bon latruni; e lu 'nfilici





Veni sciugghiutu da li soi ligami,


E salutannu a chiddi comu amici,





Ancorchi lassu, e mortu di la fami,


Cravacca dd'armalazzu, chi 'un sapia





Si a lu ritornu reggiri putia.


	 	 	 	IX.
	 	La Cuntintizza 'n sonnu.
	 	M
	 	ITTENNUSI la donna un purci 'n testa Mancu cu l'ascia si ci po sgastari; Guarda 'ntra un puntu sulu e mai s'arresta. Tintannu e ritintannu d'arrivari
	A lu so bruttu, e siddu ci fallisci,





Torna arreri da capu e mai finisci.


	 	Er'accussi la mogghi di Nnuccenzu





Sipa da lu mumentu chi partiu;


L'interna gioja, e lu piaciri immensu





Ci stampavanu 'n facci un certu briu;


E qualchi vota in musica cantava





Pinsannu a chiddu chi si priparava.


	 	*
	 	 	La sira atturnïata da li figghi,





Doppu chi s'avia dittu lu rusariu,


Accuminzava a darici cunsigghi





Contra lu birbu munnu, ch'è cuntrariu


A tutti chiddi, a cui la sorti duna





Un qualchi spiragghieddu di furtuna.


	 	E ancora ci dicia: - D'ora 'nnavanti





Bisogna, figghi mei, mutari vita:


Vi vogghiu cchiù assinnati ed eleganti,





Ogni pizzudda vostra sia pulita,


Li facci beddi netti e sciacquïati,





E li scarpuzzi boni 'ntaccunati.


	 	Dicchiù sina chi veni lu papà,





Chi espressamenti cumannau accussi,


Desideru chi oguunu stassi ccà,





E nun nesciri mai senza pirchi;


Acciò qualchi facchinu, ch'è lu cchiù,





Trattari 'un vi putissi a frustu-stù !


	 	E vui, vui puru, bedda signurina,





V'aviti spissu-spissu a pittinari,


Giacchi, si voli Diu, l'ura è vicina





Chi vi duviti, e bona, maritari :


E già stu matrimoniu furtunatu





'Ntra la mia testa l'aju priparatu.


	 	 	Abita 'ntra sta strata un cavaleri,
	Chi 'un mi rammentu comu è numinatu, Beddu quantu lu suli, ed è un pileri Longu, ben fattu, tuttu ammaniratu; Chissu mi fa un gran geniu, ed iu vurria Fallu maritu a la Niluzza mia !
	 	Oh! si la sorti si mustrassi amica,





Putennu apparintari cu stu tali,


Vurria ristari povira e minnica





Dannuci tuttu lu me capitali,


	 	Basta chi mi starria sempri a lu latu





Di stu jennaru beddu e 'nzuccaratu !


	 	Chi fu! chi dissi !! ed iu!
	 	 rispusi allura





Lu cchiù grannuzzu di tutti li figghi


Comu fari pozz'iu la mia vintura





Si ad una sula vannu li 'mmizzigghi!


Quannu veni me patri ci lu dicu,





Ca di stu zitu mi nni 'mporta un ficu !---


	 	Ed iu · ripigghia nautru comu fazzu





Senza lu miu larghissimu ligatu !


Daveru hannu a pigghiarimi pri pazzu





Si trunzu-trunzu, tuttu spiddizzatu


Vaju pri farmi monacu! ma, invanu,





Nun mi vonnu accussì pri sagristanu !---


	 	La Nela allura tutta acquaranata





Mancu sintiti 'ntra lu pettu briu


Ca fussi comu l'autri arrisittata:





Prima veni la fimmina, scattati !


Cui veni appressu cunta li pidati !---


	 	A st'ultima palora, lu grannuzzu
	Di ciancu ci cafudda un gran gariddu,





Lu monacu assecunna c'un gadduzzu


Chi tuttu ci stunau lu chirchiriddu;





Idda comu 'na gatta nesci l'ugna,


Ci tira li capiddi e lu sgranfugna.


	 	La matri gridau allura:
	 	 - Impertinenti,





Cussi 'mparati l'educazioni!


	Birbi! scustumatuna ! ma 'un è nenti,





Vinennu vostru patri, boni-boni


	Vi l'aju a fari dari! E talïati!
	Sti culazzuna ancora nun su nati!
	 	Vulia cuntinuari; ma 'ntirrutta
	Fu da li vuci di li dui, cchiù nichi;





Li quali 'un sgumintannusi a dda lutta,


Pirchi 'un nni canuscevanu li 'ntrichi,





Abbajavanu simili a dui cani,


	 	Dicennu :
	 	- Mamma, dunanni lu pani!---
	 	 	La Rosa allura quasi si scurdau





Di li casteddi in aria fabbricati,`


Strinciu lu mussu, tutta si grattau,





Pinsannu a ddi dui cori sfurtunati


Chi s'avevanu a jiri a risittari





Privi d'un muccuneddu di manciari.


	 	Ma poi pinsannu a l'epuca filici





Si fa curaggiu e cori di liuni;


	Chiama lu figghiu cchiù grannuzzu, e dici :





Curri ccà 'ncostu e pigghia un guastidduni;


E ci assicuri ca si paghirrà


	 	Curriri, jiri, e subitu turnari





Cchiù sullicitu fu d'una saitta;


Comu lupi affamati a divurari





Si mettinu ogni fedda schitta-schitta:


S'abbiviranu d'acqua, e 'ntra lu lettu





Sfilanu tutti, e pigghianu risettu.


	 	Comu quannu si fannu a cassatedda





'Na pocu d'ova frischi comu rosi,


Quagghianu appena misi a la paredda





Senz'accrisciri ciammi, ed autri cosi:


Cussi li figghi di Rosa quagghiaru





'Ntra l'ura stissa quannu s'appagghiaru.


	 	 	La sula Rosa dormiri 'un putia,





E comu sosizzedda firrïava


Dintra lu lettu pri dda firnicia





Chi comu un vermi ci camulïava;


E si faceva qualchi pinnicuni





Li sonni l'abbincevanu a buluni.


	 	Doppu chi stanchi avia li vavareddi





Vinni un mumentu chi s'addurmisciu;


Ed eccu 'n menzu a soni e tammureddi





Cu scelta cumpagnia ci accumpariu


L'amata Nela sua tutta 'mpupata





Già cu lu cavaleri maritata.


	 	Ed idda stissa si vidia vistuta
	Cu 'na gran vesta tutta arraccamata,





Cu scarpina di rasu trapunciuta,


Ela testa di ciuri pittinata :





Aneddi, spilla, braccialetti e ancora


Roggiu, c'un cornu chi niscia di fora.


	 	'N vidiri la sua figghia prediletta





Misa a brazzettu cu lu cavaleri,


Nun vidi cchiù di l'occhi; si ci jetta





A lu coddu cu affabili maneri,


La vasa, la rivasa, e in attu umanu





A lu jennaru poi stenni la manu.


	 	 	Mentri la Rosa 'ntra sta fantasia





Si nni va quasi in estasi divina,


Chinu di suspittusa gilusia


	Ci pari chi Nnuccenzu s'avvicina;





Nni canusci l'umuri; s'assuttigghia;


	 	Si ritira la manu .... e s'arrispigghia..
	 	- Ah! 'mmaliditta sorti mia cuntraria! Arrispigghiata dici Rosa allura, Macari ccà la sorti strafalaria
	M'avi a mustrari l'errama vintura !
	Oh quant'era bïata! mi cridia
	Chi 'un c'era 'n terra nautra comu mia !---
	 	Simili ad un'apuzza ch'ha gustatu
	Lu megghiu 'ntra li visceri d'un ciuri,





Cacciata, vola, e torna a lu so statu


Pr'assapurari lu stissu licuri,


	Si ci metti di fittu, e tannu lassa





Quannu nun senti cchiù piaciri e passa.


	 	Cussi la Rosa pri lu gran dilettu
	Ch'avia gustatu, e pri la cuntintizza,





Si cugghiu tutta 'n menzu di lu lettu


Cchiù nica d'un caddozzu di sosizza;





E tantu fici e tantu si cugghìu


Ca finalmenti poi s'addurmisciu.


	 	 	Durmeva e ci paria ch'era assittala





Di la sua porta supra d'un scaluni,


Chi facia bedda liscia e pittinata





La cara Nela sua, pri la ragiuni


Ca si l'illustri nobili passava





Appena la vidia si nni 'nciammava.


	 	E già stava 'ncasciannuci li trizzi





Quannu s'avvicinau la panittera,


Chi facennuci un munnu di spirtizzi,





Astuta, 'mpustimusa e 'mmillittera,


Ci jia dicennu : Cummari Rusidda,





Pirchi 'nticchiati vui sta picciridda ?


	 	Forsi chi aviti qualchi 'ncontru a vista?





Veru! pri sta 'nnuccenti ci vurria !


E poi ch'è bona! nautra comu chista





'Ntra stu quarteri asciari un si purria!


Ma, scusati l'ardiri, sapi fari


	Li cosi di la casa, e lu manciari ?
	 	 Sciatira e matra !!! Rosa ci rispusi





Chi la pigghiati pri qualchi catugghia!


Me figghia avi li manu virtuusi





Pri manïari forficia ed agugghia !


Ma poi 'un criditi ca si la maritu





Iu ci dugnu un sdiserramu partitu!


	 	 	 	Sicuru! Vui sapiti ca me figghia





Avi 'na doti grossa e sbardillata !!


E la stissa ragiuni nni cunsigghia





Chi 'un avi a fari a nuddu la crïata;


Anzi sarrà sirvuta cu gran cura





Comu cunveni a nobili signura!


	 	Massimamenti chi li figghi granni





Cumincianu a pigghiari 'na carrera,


Pri cui, si voli Diu, 'ntra un pocu d'anni





'Ntra la mia casa farrannu 'na fera :


Perciò, viditi beni, chi me figghia





Avi ad essiri eguali a la famigghia.


	 	--- Ma, dicitimi --- l'autra rispunniu





Pigghiastivu 'ntra l'amu qualchi ternu?


O puru lu 'ncantisimu s'apriu





Cu parulazzi e cabali di 'nfernu?


Quann'è accussì, cummari, pirdunati,





Pirchi lu guastidduni 'un mi pagati ? --


	 	A st'ultimi palori 'na quarana





La facci a Rosa subitu lavau;


E, stuzzicata d'una rabbia strana,





Cu li jidita a l'occhi ci 'ncugnau,


Dicennu : Chi cos'è, curtigghiaruna!





Tu chi ti cridi ca semu tutt'una?


	 	 	Comu 'na gatta, appena ch'è figghiata,





Videonu un straniu armali chi ci 'ncugna,


Cu l'occhi comu un fulmini, 'ngrifata,





Si ci scagghia di supra, e lu sgranfugna;


Grida l'armali spavintatu e sgridda,


	E la gatta lu 'nfuta, e cchiù 'ngarzidda :
	 	Cussi la risuluta panittera
	A dd'attu di superbia 'nfurïava;





E cchiù celeri assai d'una livrera


La Rosa 'ntra li gammi si chiantava;





Dannuci muzzicuna, e 'nciurïusi


'Mpruperii ci dicia mistirïusi.


	 	La Rosa 'ntantu china di spaventu





Chiamannu ajutu nun putia gridari;


Sintia 'ntra li so' carni un gran turmentu





E 'un si putia da chidda scatinari;


Quannu fa un sforzu, cadi assintumata,





E s'arrispigghia ancora spavintata.


	 	Simili ad un picciottu assicutatu





Da qualchi cani fausu di jardinu,


Si pricipita a cursa spavintatu





Circannu sempri torciri caminu,


E misu in salvu, chinu di stupuri,





Pensa lu cani, e trema di tirruri:


	 	 	Cussi la donna misera pinsannu





A ddu sunnazzu tantu trivïali,


Trema ancora di scantu, e va natannu





'Ntra un'incirtizza barbara e murtali;


Si tocca tutta, e tantu è lu spaventu





Ch'unni si tocca prova un gran turmentu.


	 	Cunfusa, oppressa, 'ntra l'accisa menti





L'idei si ci affuddavanu a buluni;


Mari, focu, ruini, affanni e stenti





E lu munnu vidia a cuncavuluni;


Finalmenti abbattuta e turmintata





Resta intra sonnu e vigghia appinnicata.


	 	Allura d'un magnificu palazzu
	Di marmuru vidia 'na ricca scala;





Ed idda china di superbia e sfrazzu


Li passi dirigia versu 'na sala





Unni lu lussu e la galantaria


A l'occhi soi parianu 'na musia.


	 	Era arrivata a l'ultimu scaccheri,





Quannu siccomu un fulmini chi scatta


Senti un ribummu, e s'arrispigghia arreri.





Un surci assicutatu da 'na gatta


Dintra d'una gasena 'mpirtusatu





Ci avia pignati e piatta sdirrubbatu.


	 	 	1
	 	Si susi, scinni stralunata, e, oh Diu!





Vidi 'n terra 'na fera di scagghiddi


Di ddu gran tïanuni chi 'un vinniu





Pri cunsirvallu a li soi picciriddi


Quannu so patri, appena riturnatu,





Cociri ci duvia pasta e stufatu.


	 	Allura Rosa persi la pacenza,
	E china di rammaricu gridau :
	 	-- Di quali riu virseriu la simenza
	Sta notti 'ntra sta casa si chiantau! Chi sonni stravaganti! oh chi nuttata ! Ma jeu 'un lu dicu! sugnu gastimata !
	 	Ma scattassiru tutti! li ricchizzi





L'aju arrunzari, speru, cu la pala,


Quantu li figghi ed iu 'ntra li grannizzi





Facissimu un cuntinuu sciala-sciala !


A la facciazza sua! li invidiusi





Campanu afflitti e morinu cunfusi !---


	 	Cussi la Rosa si jia cunfurtannu Pri 'un dari saziu a li nnimici soi; 'Ntantu li muddicheddi jia arrunzannu Versu la spica di lu muru; e poi Chiama li figghi, pirchi già lu jornu 'Ntra lu sblinnuri so facia ritornu.
	 	 	Ora chi di Nnuccenzu la mugghieri





Avemu cu li figghi cuitata,


Cari letturi, bisugnamu arreri





Fari ritornu 'ntra l'antica strata,


E vidiri chi fa lu nostru eroi





Quann'è arrivatu 'ntra li mura soi.


	 	R
	 	 	 	X.
	 	La Resta di Ficu.
	 	ur è chi ha vistu a ripa di lu mari ¿'Na longa 'ntinna in sensu orizzontali, E li picciotti scausi, pr'acquistari Pasta, caciu, sosizza e cosi tali
	Chi a la punta cchiù estrema su chiantati





Comu premiu a l'audaci e cchiù ostinati;


	 	Ha vistu ancora misi tutti a gara





Supra ddu travu di sivu 'nfurratu


Sti picciutteddi curriri a ciumara,





Unni cu passu eguali e misuratu


Cu li vrazza sparmati a pocu a pocu





Sempri guardannu lu prefissu locu,


	 	 	Junciri a la mità. La 'ntinna 'ntantu





Ad ogni levi scossa cimiddia,


	E lu picciottu a l'unu, e a Fautru cantu





Pri stari in equilibriu si cianchìa;


	E si a li voti pari chi cadissi





Fa vidiri ch'è statu pri 'mparissi;


	 	Pri cui secuta audaci e risolutu





Pirchi canusci 'un essiri luntanu;


Si cala adaciu-adaciu, e sempri astutu





Si modda pr'affirralla cu li manu;


Ma l'incostanti travu 'un lu secunna,





Sciddica, sbota, e scoppa 'n menza a l'unna


	 	Ma nun si scannalia pri sta caduta,
	Anzi a tintari torna la furtuna,
	E cu 'na vuluntà cchiù risuluta





Sgrascia li pedi, e a battiri si duna


Li stississimi soi frischi pidati


	'Ntra un munnu di 'mpruperii e di risati:
	 	Cussi Nnuccenzu tostu comu un muru,





Ad onta di l'affanni e li turmenti,


Tanti voti turnau certu e sicuru





'Ntra li gnuniddi di l'accisa menti


A vidiri la sorti; ma fu vanu,





Ca sempri ci ristau di tabbaranu.


	 	 	Ma finalmenti persa la spiranza





Putiri fari lu sunnatu acquistu,


Si fa curaggiu, e chinu di custanza,





Doppu chi fu di radichi pruvistu,


Lu già fattu caminu pigghia arreri,





E 'ntra un mumentu arrivu a Musulmeri.


	 	Ddocu, pri religioni (chi mai lassa
	Di cunfurtari l'omu 'ntra l'affanni)





Scinni da lu cavaddu, e prestu passa


Di santu Giustu 'ntra la chiesa granni,





Acciò lu santu fussi intercessuri


Versu l'Eternu pri li soi svinturi.


	 	Avia acchianatu appena dui scaluna





Lu strazïatu giuvini, quann'eccu


Cu l'occhiu so acutissimu s'adduna





Di ddu scintinu e 'mmalidittu sceccu


Chi cu 'mpurtunu strepitu arragghiava





Quannu a lu jiri lu Santu prigava.


	 	Lu sangu cì attassau dintra li vini





A lu Nnuccenzu in vidiri dd'armali,


Certu presagu di li soi ruini


	Pri dda ragghiata sua tantu fatali :





E pri 'un vidillu cchiù l'occhi s'attuppa,


Vota li spaddi, e si nn'acchiana 'n gruppa.


	 	 	Cussi comu po cchiù metti a cacciari





Ddu cavaddazzu miseru ed afflittu,


Lu quali nun po affattu caminari





Pri lu turmentu di lu gran pitittu:


Ora si arresta, ora traballa, e aggubba,





E qualchi vota ancora si sdirrubba.


	 	Ma lu Nnuccenzu, a cui supra li spaddi





Pri tanti affetti 'un posa la cammisa,


Ci fa a l'armali nasciri li caddi





Tantu è lu modu comu lu stravisa,


E ci punci li cianchi, e sforza, e duna





Sutta la panza cu li soi garruna.


	 	La sua facci fratantu pizzi-pizzi





A veniri 'n Palermu si facia,


Pirchi pinsannu a quali scuntintizzi





Figghi e mugghieri ridduciutu avia


Pr'una spiranza incerta, una chimera





Ch'anchi fu mumintania e passaggiera;


	 	Lu vostru statu, è veru, era crudili, M'ancorchì un vi facia tanti 'mmizzigghi, Pirchi cunsuntu di mali suttili,
	Puru un pezzu di pani 'un vi mancava
	E l'orva quasi sempri vi 'mmarrava.
	 	 	Ed ora chi vi dugnu! e comu fazzu





Pri fari chiddu ch'aju cunsumatu!


Nun aju robba, 'un aju un matarazzu,





Mancu lu miu tïanu spirtusatu


Pri darivi un pizzuddu di ddu pani





Chi prima sulia darici a li cani !


	 	Sorti tiranna! dunca ddu 'nfilici
	Chi cerca pruspirari la famigghia





La cruda manu tua persecutrici


	Lu manteni 'ntra un 'nciarru, e l'assuttigghia!





E cu la 'nfami cabala, e lu 'ntricu


Vittima poi lu fa d'un so 'nnimicu!


	 	Mentri Nnuccenzu ragiunannu va





Di li soi tanti lastimi accussi,


Senti 'na vuci, chi grida : --- Papà !





E poi senti chiamari a nautri trì :


	 	Nnuccenzu! papà meu! vinisti !! oh Diu ! La nostra estrema angustia già finiu!---
	 	'Na scupittata, un corpu di cuteddu





Nun l'avirria 'ntra ddu mumentu 'ntisu


Lu miseru Nnuccenzu mischineddu,





Chi senti ddi tri vuci a l'impruvisu,


E vidi la mugghieri svinturata





Pri cuntintizza 'n terra assintumata !


	 	 	Nun sapi cumu scinniri, si jetta





Da lu cavaddu versu la mugghieri;


La spinci, la cunforta, e l'arrisetta





Supra un scaluni, e la cunforta arreri;


Mentri li setti picciriddi tristi





Ci dicinu - Papà, dunca vinisti !


	 	Turnata in sensi la mugghieri allura





La trasi dintra, e metti a cunfurtari


Cu gran scaltrizza, ed avi esatta cura ~





Di nun ci fari affattu pinitrari


L'affanni e li disgrazii ch'ha passatu





Pirchi si scanta d'essiri smaccatu.


	 	Ma la mugghieri cu ddu vermi 'n testa





Chi notti e jornu ci la camulia,


Jetta un suspiru, e poi ci manifesta





Chi prestu di canusciri addisia


Comu finiu l'affari di lu fogghiu,





E s'era veru lu prumissu spogghiu.


	 	Palitu, cu la facci a musuluccu
	Nnuccenzu, chi sapia d'essiri smaccu





Cuntarici lu fattu, c'un ritruccu


Ciuscia lu nasu, poi pigghia tabaccu,





Sgracca, sputa tri voti, e allurtimata


Cussi duna principiu a la parrata :


	 	· Mugghieri mia, cui nasci sfurtunatu
	È sfurtunatu in tutta la sua vita;





E si la sorti pri canciari statu


Ci prumetti 'na scena sapurita,





Chista subitu cancia, e l'omu resta


'N menzu l'abissu d'una ria timpesta.


	 	Cussi successi a mia : l'ingrata sorti





Cuperta d'un insolitu sblinnuri


Senza vulillu mi grapiu li porti





Di la ricchizza pri l'età futuri;


Ed iu mischinu chi pri tia spirava





Tutti ddi gran bigghiola m'ammuccava.


	 	Mi fici finalmenti lusingari
	Di jiriminni prestu a Menzujusu
	Cu la certa spiranza d'acquistari





Lu lassitu 'mpurtanti e priziusu


Chi ddu 'mbrugghiuni di nostru cugnatu





Murennu a tutti dui nn'avia lassatu.


	 	Rusidda mia, tu cridiri nun poi
	'Nzoccu m'avvinni e chiddu chi pativi!





La 'ngrata sorti mia cu l'opri soi


Tantu mi fici, e tantu m'agghiuttivi,





Ca s'iddu sugnu 'n menzu a li viventi


Mettiri lu pozz'iu 'ntra li purtenti.


	 	 	Ma basta; no, per ora nun cunveni





Pistari l'acqua dintra lu murtaru;


E si vittima fui di tanti peni,


	Aju un cunfortu, ca 'un mi abbannunaru





L'onuri, la prudenza, e dda custanza


Ch'è scutu a l'omu d'ogni sua spiranza.


	 	Appena juntu a dd'erramu paisi,
	Comu, lu sannu sulu di me' spaddi!





A dumannari e circari mi misi


	Per ogni strata, pri ogni munti e vaddi





Di la bon'arma di inonsù Franciscu


'Nciurïatu monsù lu Varvariscu.


	 	Pri mia tutti li vucchi eranu muti,





E l'oricchi 'nfurrati di prisuttu,


Forsi pirchi ddi genti 'nsuspittuti





D'avirimi vidutu ansanti e 'ncuttu


Cchiù d'una vota pr'ogni strata e via





M'avevanu scanciatu pr'una spia.


	 	Finalmenti mi 'ntoppa 'na vicchiazza





Chi mi paria la vecchia di l'acitu,


La quali vistu a mia 'n menzu dda chiazza





Comu un sumeri languidu e smarritu,


Dumannannumi s'iu vulia sirviziu


	Mi duna di dda casa un certu 'ndiziu.
	 	 	Volu, mi 'nfilu 'ntra la strata, e oh Diu!





Ci pensu, e tremu ancora, Rosa mia !


Mentri jeu trasu 'ntra la casa, viu





Chi a stagghia passu, cotu, mi vinia


Nostru cugnatu Cicciu, lu 'mbrugghiuni,





Cu la facciazza quantu un guastidduni. ·


	 	- Dici daveru !! vivu lu truvasti !!!





La mogghi 'nterrumpiu cun ansia granni;


Chi ci dicisti? comu ti scusasti ?





Figghioli, e comu fu stu focu granni!


Parra, pri carità! jeu moru e scunchiu!





O Diu! supra la guaddara cravunchiu !


	 	 Chi cosa fici? - riplicau Nnuccenzu





Nun ti lu sacciu diri a stu mumentu;


Sidd'era mortu, o vivu nun ci pensu





Tant'era la surprisa e lu spaventu;


Ed arrivavi 'n facci a dda carogna





Iu di me stissu avirinni vrïogna.


	 	- Ma di'-ripigghia l'autra- quali 'nfami





Ti carrïau dda littra scilirata?


A cui tu palisavi li to' brami





Quantu fatta ti fu sta trizziata ?


E poi, dimmi, pirchi ti l'agghiuttisti,





E a Diu e la sorti subitu partisti?


	 	 	-Ah! Rusidda!--- rispusi
	 	Chiddu chi a la partenza mi 'mpignau ?
	L'angustii nostri, li cuntinui guai,





L'amuri di sti miseri, spirau


	Tanta fiducia dintra lu me pettu
	Chi cu dda littra 'un appi cchiù riseltu.
	 	-Facci di furca !-ci rispusi allura





La misira mugghieri arrabbiata,


D'unni mi vinni sta mala vintura!





Comu ristavi afflitta e scunsulata !


Poviri figghi mei! megghiu la morti





Un termini mittia a li vostri torti!


	 	Sciliratuni! testa stravaganti!
	Ed unni su ddi toi casteddi in aria?





Ddi lusingheri piani, e la brillanti


	Sorti, chi 'un era cchiù pri nui cuntraria?





Ed unni su ddi quattru craculiddi


Chi vinnisti pri scorci di nuciddi ?


	 	Ccà lu Nnuccenzu persi la ragiuni;





S'allucintau, nun vitti cchiù di l'occhi;


E ci cafudda un tali timpuluni


	Poi nautru, e nautru, e poi quattru panocchi,





Ca ganghi e denti tutti ci scutiu,


	E da li naschi murga ci niscìu.
	 	 	Comu la tigri quannu un cacciaturi





Ci arrobba li so' figghi appena nati,


Munta 'n tali tirribili fururi


	Chi un senti cchiù filecci, o scupittati,





Sbrama 'nzoccu ci veni e fa ruini


Sucannuci lu sangu 'ntra li vini:


	 	Cussì la mogghi di Nnuccenzu 'nfuria





Strincennuci li gargi e li capiddi;


Duna cazzotti, e nun risparmia 'nciuria,





Prujennu e assecunnannuci gariddi,


Ci modda cauci, pugna e muzzicuna





Cu boffi, timpulati e sgranfugnuna.


	 	Lu miseru Nnuccenzu, chi si pica





Di malandrinaria, si 'ncrepa e stizza;


Finci pri quantu po ca la sbintrica,





E poi ci afferra la sparmata trizza;


La tira, la percoti; ma la Rosa





Di dari pugna e cauci 'un arriposa.


	 	A tanta furia, a simili timpesta
	Di pugna, di buffazzi e timpulati,





Cadinu tutfi dui comu 'na resta


Di ficu sicchi 'nsemmula 'ncucchiati,





Tirannu l'unu forti li capiddi,


	E l'autra sgranfugnannu li masciddi.
	 	 	Comu quannu si metti a la gradigghia





Un grassu gaddu d'Innia 'mbuttunatu


Si vota e si firria sina chi pigghia





Lu culuri di lestu e accutturatu,


Ed ora mustra l'anchi, ora l'aluzzi,





Ora duna lu pettu e li piduzzi:


	 	Cussi sti dui 'nfucati animi feri





Cu vrazza e gammi quasi 'ncatinati,


Ora la panza, ed ora lu darreri





Mustranu menzi nudi e sgranfugnati,


Sbattennu comu tenchi a lassa e pigghia





'Ntra un munnu di fracassi e parapigghia.


	 	Li figghi soi chi assistinu a sta scena





Chiancinu e fannu un mari di spirtizzi;


Gridanu spavintati a tutta lena,


	 - Ajutu! ajutu!!-e levanu firrizzi,





Pri dari campu a tutti li vicini


Di 'mpidiri ddi stragi e ddi ruini.


	 	A li vuci, a li gridi, a li fracassi,





Li genti chi abitavanu dda strata


Currinu tutti, e affrettanu li passi





Pri nun veniri a fetu dda frittata,


Chi aveva fattu tantu scrusciu, e avia





Forsi fattu pinsari a gilusia.


	 	 	In vidiri dda scena originali





Li genti si pisciavanu di risi,


E cu muttetti rozzi e trivïali





Dicevanu :- Talè, comu su misi!-


Ma poi mossi a pietà ci avvicinaru,





E a grannissimu stentu li scucchiaru.


	 	Mentri ogni amicu l'avverti e cunforta





Di nun pinsari affattu a lu passatu,


Si senti forti battiri la porta,





E trasiri un don quanquaru attillatu


Cu quattru sbirri appressu, chi dicìa:





Cacciati fora st'errama jinia!


	 	Sciatira e matra! e chi manera è chista!





'Ntra la mia casa simili operatu!


Mancu si fussi robba di cunquista,





Doppu chi v'aju a tutti riparatu


Da li timpesti orribili 'nvirnali





Senza interessu sutta li canali!


	 	Nisciti fora, genti scustumati,
	Sinnò vi dugnu cosi di scardari!...---





Li sbirri 'ntantu tutti affacinnati


Adaciu-adaciu mettinu a jittari


	La rubbicedda, e senza 'mpiricuddu





Nescinu la famigghia pr'un vrazzuddu.


	 	 	Cussi Nnuccenzu, doppu ch'avia vistu





Sta cuntintizza 'n sonnu e sta furtuna,


Si vitti tuttu 'nzemmula spruvistu





Di la casuzza sua, di li scaluna :


E ci ristau, 'nveci di gloria e parma,





Lu 'ntressu fatlu, e lu piccatu a l'arma !
